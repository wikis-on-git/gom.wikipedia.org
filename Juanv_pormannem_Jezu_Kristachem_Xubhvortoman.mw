
[[File:Word of God window.jpg|thumb|Word of God window]]
[[File:P52 recto.jpg|thumb|The Rylands Papyrus is perhaps the earliest New Testament fragment; dated from its handwriting to about 125.]]


'''Juanva pormannem Jezu Kristachem Xubhvortoman'''

== 1. Jivitacho Sobd ==

1:1 Orombak Sobd aslo, ani Sobd Deva sovem aslo ani Sobd Dev zaun
aslo. 2 Survatek To Deva sovem aslo; 3 Tache vorvim sorv vostu rochleat
ani rochleleam vostum modem Tache vinnem ailelem kaich nam, 4 Tache
sovem jivit aslem, ani tem jivit zaun aslem mon'xancho uzvadd. 5 Uzvadd
kallokant porzollta, ani kallokan uzvaddak attapunk nam. 6 Devan
dhaddlolo ek monis aslo: tachem nanv Juanv. 7 Sogttamnim bhavart
dovorche khatir uzvadda vixim govai diunk mhonn to govai koso ailo. 8
To apunnuch uzvadd nhoi aslo, punn uzvadda vixim govai diunk to ail'lo. 9
Dor eka mon'xak uzvaddaitolo niz uzvadd Sobd zaun aslo; To sonvsarant
ietalo. 10 To sonvsarant aslo, ani sonvsar Tannench rochlolo, tor-ui
sonvsaran Taka ollkhunk nam. 11 Apleam modem To ailo, ani Tachech
porjen Taka manun ghetlo nam. 12 Punn Apnnak manun ghetleleam
somestank, Aplea nanvacher visvas thevteleank, Devachim bhurgim
zaunchem Tannem dennem dilem. 13 Hankam rogtan nhoi, kuddiche
voddnnen nhoi, mon'xache khuxen-ui nhoi, punn Devan zolm dila. 14 Sobd
monts zalo ani amche modem jielo; To kurpen ani sotan bhorlolo; Tachi
mhoima amim dekhlea; hi mhoima Bapachea ekleach Putachi khaxa
mhoima. 15 Tache vixim govai diun, Juanvan arddun mhonnlem: "Hanvem
tumkam oxem sanglelem: 'Zor-ui To Mhoje uprant ieta, tor-ui Mhoje adim
aslo dekhun, To Mhoje-von vhodd', oxi hanvem tumkam zachi khobor
sanglea to Hoch." 16 Ani Tache sopurnnaientlem amim sogleamnim
ghetlam; kurper kurpa. 17 Somurt Moizesa vorvim dil'li; kurpa ani sot
Jezu Krista vorvim aileant. 18 Devak konnem kodinch polleunk nam; punn
Bapachea gopant asa tea ekleach Putan Tachi ollokh dilea.

==== Juanv Batistacho Sondex ====

[[File:Brueghel l'Ancien - La Prédication de Saint Jean-Baptiste.jpg|thumb|left|The Preaching of St. John the Baptist by Pieter Bruegel the Elder]]
[[File:St johns head.jpg|thumb|A 'Head of St John', in Rome]]

19 Hi Juanvachi govai: tum konngai mhonn tache lagim vicharcheak,
jednam Judevamnim iadnikank ani levitank Jeruzaleak thaun pattoile, 20
tannem sarkem porgott kelem, tannem nam mhonnlemna; tannem
ugtteponnim sanglem: "Hanv Krist nhoi". 21 Ani tannim taka mhonnlem:
"Tum konn tor? tum Elias?" Tannem tankam mbonnlem: "Hany Elias
nhoi". "Tum provadi bi?" Ani tannem mhonnlem: "Nam". 22 Tednam
tannim taka mhonnlem: "Oxem zalear, tum konn? Amkam pattoileat
tankam amim kitem sangchem? Tujech vixim tum kitem mhonntai?" 23
Juanvan mhonnlem: "Izaias bhaknnaran sangun dovorlam: "Sorvesporachi
vatt nitt korat, oso oronneant ek tallo bob marta' hotallo hanv". 24 Tankam
Farizevamnim pattoilele. 25 Tannin tache lagim anink-ui vicharlem: "Tum
Krist nhoi, Elias nhoi ani provadi-i nhoi zalear, snan koxem ditai?" 26
Juanvan portipall kelo: "Hanv snan ditam to udkan ditam; punn tumche
modem eklo asa zaka tumi oilkhonant. 27 To Mhoje uprant ietolo, punn
tacheam vhannanchi vadi soddunk mhaka favo nam". 28 Hem Betanient,
Jotdanache poltoddi, Juanv snan ditalo thoi ghoddlem.

==== Devacho Menddro  ====
[[File:Agnus Dei with Vexillum.jpg|thumb|left|Lamb bleeding into the Holy Chalice, carrying the vexillum.]]


29 Dusrea disa Juanvan Jezuk apnna-xim ieta to dekhlo ani mhonnlem:
"Polleiat ho Devacho Menddro, sonvsarachem pap kaddta to! 30 Hachich
khobor sangun hanvem tumkam oxem mhonnlam: 'Mhoje uprant konneklo
ieta, punn Mhoje adim to aslo dekhun to Mhoje von vhodd'. 31 Hanvuch
Taka ollkonaslom, punn Tachi ollokh Izraelak diuncheak hanv udkan snan
diit ailam." 32 Ani Juanvan oxi-i govai dili: "Parveachea rupan
sorgarthaun Atmo denvlo ani Tacher tharlo to hanvem dekhlo. 33
Hanvuch Taka ollkonaslom, punn Zannem mhaka udkan snan diunk
dhaddla, Tannem mhaka mhonnlem: 'zacher tum Atmo denvlolo ani
tharlolo dekhxi, Toch Povitr Atmean snan ditolo.' 34 Hem hanvem
dekhlam, ani ho Devacho Put mhonn hanv govai ditam".

==== Jezuche Poile Xis ====


35 Dusrea disa Juanv apleam dogam xisam sangata novean thoi aslo; 36
ani Jezuk choltanam tannem dekhlo ani, mhonnlem: "Ho polleiat, Devacho
Menddro!" 37 Him tachim utram aikun, te dog xis Jezu pattlean gele. 38
Tednam vollon ani Apnna pattlean ietale te polleun Jezun tankam
mhonnlem: "Tumkam kitem zai?" Tannim Taka zabab dilo: "Rabbi" -
mhonnge Guruji — "Tum khoi rautai?" 39 Tannem tankam mhonnlem:
"Ieiat ani polleiat". Te gele ani To rautalo ti svat tannim dekhli; ani to dis
te Tache xim raule. Sanjechim sumar char vazlelim. 40 Juanvachim utram
aikun, Jezu pattlean gel'le team dogam bhitorlo eklo, Andre, Simanv
Pedrucho bhav aslo. 41 Dusre sokallim Andre, Simanv aplea bhavak
mell'lo; tannem taka mhonnlem: "amkam Mesias - mhonnge Devan
makhlolo - mell'la". 42 Ani tannem Simanvak Jezu-xim vhelo. Tacher
barik nodor ghalun Jezun mhonnlem: "Tum Simanv, Juanvacho put; tuka
nanv ghalchem asa Kefas", - mhonnge khoddop.

'''Jezu Filipak ani Natanaelak Apoita'''

43 Fuddlea disa, Jezun Galileiak vochunk ievjilem; tednam Taka Filip
mell'lo; ani Jezun taka mhonnlem: "Mhoje pattlean ie". 44 Filip
Betsaidecho aslo; Andre ani Pedru, he-i teach nograntle asle. 45 Filipak
Natanael mell'lo, ani tannem haka mhonnlem: "Moizesache Somurtint ani
provadeancheam pustokamnim zachi khobor asa, to amkam mell'la: to
Nazaretoho Jezu, Juzecho put". 46 Natanaelan taka mhonnlem:
"Nazaretantlem kitem borem ieum iet?" Filipan taka mhonnlem: "Ie ani
polle". 47 Jezun Natanaelak Apnna-xim ieta to dekhlo ani tache sovem
koslench baskollponn nam!" 48 Natanaelan Taka mhonnlem: "Tum mhaka
khoi ollkhotai?" Jezun taka zabab dilo: "Filipan tuka apounche adim, tum
anjirachea zhadda tolla astanam, Hanvem tuka dekhlo." 49 Natanaelan
Taka portipall kelo: Guruji, Tum Devacho put, Tum Izraelacho Raza!" 50
Jezun taka mhonnlem: "Tuka anjirachea zhadda tolla dekhlo, itlench tuka
Hanvem mhonnlem dekhun, tum visvas dhortai? Heam-von odik vhoddleo
vostu tum dekhtoloi". Ani taka mhonnlem: "Hanv tumkam sot sangtam,
sorg ugtto zal'lo tumi dekhteleat, ani Devache dut Mon'xachea Putacher
choddlele ani denvlele tumi polleteleat".

[[File:JohnSt.Matts.jpg|thumb|JohnSt.Matts]]

==2. Kana Ganvant Logn ==
[[File:Kafr Kanna BW 1.JPG|thumb|left|The "Wedding church" in Kafr Kanna, Israel, a pilgrimage site believed by many Christians to be the site of the Biblical wedding.]]

2:1 Tisrea disa Galileiachea Kana ganvant ek logn aslem, ani Jezuchi avoi
thoi asli; 2 tea lognak Jezuk-ui ani Tacheam xisank apovnnem aslem. 3
Soro somplo. Tednam, Jezuche avoin Taka mhonnlem: "Tanche lagim
soro nam". 4 Jezun tika mhonnlem: "Ostore, tuka ani Mhaka hem kiteak
poddlam? Mhozo vell azun pavunk nam". 5 Tache avoin chakrank
mhonnlem: "To sangit titlem-i tumi korat." 6 Thoi Judevanche xudhi
korpache riti pormonnem fatrachim so donnam aslim; dor-ekant char te so
kollxe zatale. 7 Jezun tankam mhonnlem: "Donnam udkan bhorat". Ani
tannim tim oto-sor bhorlim. 8 Tannem tankam mhonnlem: "Tantlem
kaddun logna-jevnnachea karbhareak vhorun diat". Tannim toxem kelem.
9 Karbharean soro zal'lem udok chakun pollelem. To soro khdioho ailo
tem to nokllo aslo, punn udok kaddlele te chakor mat zanno asle. Dekhun
karbharean novreak apoun haddlo, 10 ani taka mhonnlem: "Soglleanger
poilo boro soro ditat, ani lok borench pietoch, holko to vantt'tat. Punn
tunvem boro soro atam porian dovorlai". 11 Hi apleam khunnam modli
poili khunna Jezun Galileiachea Kana ganvant keli, ani Apli mhoima
dakhoili; ani Tacheam xisamnim Tacher visvas thevlo. 12 Tea uprant,
Aple avoik, bhavank ani xisank sangatak gheun to Kafarnaum gelo; punn
tim chodd-xe dis thoi raulimnant.

==== Jezu Devmondirant Veta ====

[[File:El Greco 016.jpg|thumb|left|Christ Driving the Money Changers from the Temple, London version, by El Greco]]

13 Judevanchi Paskanchi porob lagim pauleli; Jezu Jeruzaleak gelo. 14
Devmondirant boil, xellio ani parve viktale te, ani savkar aplea veparachea
manddar boslele te Taka sampoddle. 15 Tannem dorianchi ek soiti keli,
ani ti gheun tankam sogleank, xelliam boilam soit, Devmondirantle
dhanvdaile, savkaranche duddu otle ani tanche mandd omtile. 16 Parve
vikteleank Tannem mhonnlem: "Hem sogllem hangasorlem kaddat; ani
Mhojea Bapachem ghor tumi veparachem ghor korum nakat". 17 "Tujea
ghorachea mogan hanv lastam", oxem boroielem asa mhonn Tacheam
xisank tednam ugddas ailo. 18 Judevamnim Taka mhonnlem: "Oxem
korunk Tuka podvi asa mhonn kosli khunna Tujean amkam dakhounk
zata?" 19 Jezun tankam portipall kelo: "Hem mondir tumi moddat, ani tin
disamnim Hanv tera novean bandun ditam". 20 Judevamnim Taka
mhonnlem: "Hem mondir bandunk sovechallis vorsam laglim ani tin
disamnim tem Tum novean bandtoloi?" 21 Punn To Aple kuddichea
mondirachi khobor kortalo. 22 Jednam Jezu meleleantlo jivont zalo,
tednam Tannem oxem mhonnlelem mhonn Tacheam xisank ugddas zalo;
ani Jezun uloilelea utracher ani Povitr Pustokacher tannim visvas thevlo.
Jezuk Sogleam Mon'xanchi Ollokh Asa
23 Paskanche porbek To Jeruzaleant astanam Tannem kel'leo khunna
polleun puskoll lokan Tacher visvas dovorlo; 24 punn Jezun zalear Aplo
visvas tancher thevlona, 25 kiteak To soglleam mon'xank ollkhotalo, ani
mon'xanchi ollok mellun gheuncheak konnanchech govaiechi Taka goroz
nasli; mon'xachea monant kitem cholta tem Taka thavem aslem.

== 3.  Jezu ani Nikodem ==
[[File:Crijn Hendricksz.jpeg|thumb|left|Jezu ani Nikodem]]

3:1 Farizevanchea pokxantlo, Judevancho eklo mukheli, Nikodem
nanvacho, konneklo monis aslo. 2 To ekdam ratcho Jezu-xim ailo. Tannem
Jezuk mhonnlem: "Guruji, Tum Deva koddsun ailolo xastri mhonn ami
zannonv, kiteak apnna sovem Dev nam zalear, tum kortai tosleo khunna
konnuch korunk xokonam". 3 Jezun taka portipall kelo: "Hanv tuka sot
sangtam: voir thaun zolmolea bogor konnachean Devachem raj polleunk
zainam". 4 Nikodeman Taka mhonnlem: "Mhataro zalolo monis koso
mhonn zolmotolo? Tachean anink ek pavt aple avoichea kusveant bhitor
sorunk ani zolmunk zait?" 5 Jezun portipall kelo: "Hanv tuka sot sangtam:
udkacho ani Atmeacho zolmolea xivai konnuch Devachea Rajeant bhitor
sorunk xokona. 6 Jem masa-rogtachem zolmota tem mas-rogot, ani jem
Atmeachem zolmota tem atmo. 7 Novean zolmunk zai, oxem Hanvem
tuka mhonnlam dekhun tum ojap zaum naka. 8 Varem apnnak zai
tevxilean marta, ani tum tacho avaz aikotai, punn khoichem ieta vo khoi
veta tem tum noklloi; zo konn Atmeacho zomola tache sovem toxench
ghoddta." 9 Nikodeman Taka porot mhonnlem: "Hem koxem zaum ieta?"
10 Jezun taka zabaab dilo: "Tum Izraeli porjecho xastri ani tori tum hem
noklloi? 11 Hanv tuka sot sangtam: ami zannanv tem uloitanv, ani amim
dekhlam tachi govai ditanv, punn tumi amchi govai manun ghenant. 12
Tumkam sonvsaracheam vostunchi khobor sangtam tednam tumi
sotmaninant; sorgincheam vostunchi khobor sangin tor tumi ti koxi
sotman'xat? 13 Sorgar thaun denvlelea ani sorgar rautelea Mon'xachea
Puta bogor konnuch sorgar choddunk nam. 14 Ani zoxem Moizesan
oronneant sorop ubarlo, toxench Mon'xachea Putak ubarunk zai, 15
Tacher visvas thevte leam somestank sasnnachem jivit mellcheak. 16
Devan son vaaracho itlo mog kelo ki Tannem Aplea ekleach Putak vopun
dilo, Tacher visvas thevtat team sogleancho nas zainam zauncheak, punn
tankam sasnnachem jivit mellcheak. 17 Kiteak Devan Putak sonvsarant
dhaddla, sonvsaracher khastichem formonn marunk nhoi, punn Tache
vorvim sonvsarachem taronn zauncheak. 18 Zo konn Tacher visvas thevta,
taka khastichem formonn nam; punn zo konn Tacher visvas thevinam,
tacher khastichem formonn poddlelem asa, kiteak tannem Davachea
ekleach Putachea nanvar bhavart dhorunk nam. 19 Ani ho asa nivaddo:
sonvsarant uzvadd ailo, punn mon'xamnim uzvadd soddun kallokacho odik
mog kelo, kiteak tanchim kortubam noxttim aslim. 20 Zo konn khotteponn
korta to uzvaddak kanttallta, ani aplim kortubam koslim tim kollon ienam
zauncheak to uzvaddak ienam. 21 Punn sota pormonnem cholta to, apleo
kornio Deva sovem keleat mhonn ugddapim kollon ieuncheak, uzvaddak
ieta."


[[File:Veneto 0036.jpg|thumb|John the Baptist by Bartolomeo Veneto, 16th century]]

====   Jezu ani Juanv ====

22 Uprant Jezu ani Tache xis Judeiant gele; thoi To tanchea sangata raulo
ani snan ditalo. 23 Salima lagim, Aenonant, thoi udok chodd dekhun,
Juanv-ui snan ditalo; ani lok thoi vetalo ani snan ghetalo. 24 Juanvak azun
bondkhonnin ghalunk naslo. 25 Ekdam Juanvacheam kei xisamnim eka
Judeva lagim xudhi vixim vivad suru kelo. 26 Ani te Juanva-xim aile ani
mhonnunk lagle: "Guruji, Jordana poltoddi zo tujea sangata aslo ani zache
vixim tunvem govai dilii, to polle hanga apunnui snan dita ani sogllo lok
tache-xim veta". 27 Juanvan zap diun mhonnlem: "Devan dilea xivai
konnak keich mellonam. 28. 'Hanv Krist nhoi, punn Tache fuddem mhaka
dhaddla', oxem hanvem mhonnlam mhonn tumich Mhoje vixim govai
ditat. 29 Hokol mhollear novreachich; taka lagim aslolo novreacho ixtte,
novreacho tallo aikun, vhoddle khuxalkaien murgott'ta. Hich mhoji
khuxalkai, ti atam bhoron ailea. 30 To vaddot-vaddot vochunk zai, punn
hanv zalear odik-odik Ihan zaunk zai."

==== Jezu Sorgar thaun Denvla ====


31 o Zvoir thavn ieta To soglleam-vêin vorto. Zo prithumentlo upzota to
prithumecho, ani tachem ulovnnem prithumechem. Zo sorgincho ieta To
soglleam-von vorto 32 Apnnem dekhlam ani aikolam tachi To sakxi dita,
toripunn konn Tachi govai manun ghena; 33 Tachi gova manun gheta to
monis Dev sotevont mhonn ruzu korta 34 kiteak Zaka Devan pattoila To
Devachim utram uloita: Dev Taka map-mezop nastana Atmo dita; 35 Bap
Putacho mog korta ani Tannem soglleo vostu Tachea hatant dileat. 36 Zo
Putacher bhavart dhorta, tache sovem sasnnachem jivit asa; zo Putacher
bhavart dhorinam, to jivit bhogunk paunchona, punn Devacho krodh aplea
mathear haddta.

== 4.  Jezu ani Samariekarnn ==
[[File:Angelika Kauffmann - Christus und die Samariterin am Brunnen -1796.jpeg|thumb|The Water of Life Discourse between Jesus and the Samaritan Woman at the Well by Angelika Kauffmann , 17–18th century]]

4:1 Snan diun Apunn Juanva-von odik chodd xis korta, oxem
Farizevanchea kanar poddlam mhonn Jezuk gomun ailem. 2 Khorem
mhollear Jezu Apunnuch snan dinaslo, punn snan ditale te Tache xis. 3
Tednam To Judeiantlo bhair sorlo ani portun Galileiant gelo. 4 Taka
Samarientlean vechem poddtalem. 5 Sikar nanvachea Samariechea eka
nogrant To paulo; Jakoban Juzek aplea putak dil'lea bhatta laginch ho
nogor aslo. 6 Jakobachi bai thoi asli, ani Jezu cholun-cholun thoklolo
dekhun, baichea kanttar boslo. Sumar donpar zal'lo. 7 Samariechi ek bail
udok kaddunk thoi aili. Jezun tika mhonnlem: "Mhaka ilem pieunk di". 8
Tache xis jevnnak kitem-i gheunk mhonn nogrant gel'le. 9 Samarieche
bailen Taka mhonnlem: "Tum Judev ani hanv Samariekarnn, tor koso
mhonn Tum Mhoje kodde pieunk magtai?" Khorem mhollear Judevank
ani Samariekarank poddonam. 10 Jezun tika portipall kelo: "Devachem
dennem koslem tem tuka tor gomlelem ani 'Mhaka pieunk di' oxem tuka
mhonnta to konn to tum zanno asli zalear, tunch tache kodde magteli asli
ani to tuka jivem udok ditolo aslo". 11 Bailen Taka mhonnlem: "Saiba,
udok kaddunk Tuje lagim kaich nam, ani bai khol asa, tor Tuje kodde
jivem udok khoichem? 12 Jakob amchea Bapa poros Tum vhodd kitem?
Tannem amkam hi bai dili» apunn tichem udok pielo, toxench tachim
bhurgim ani tachim gorvam". 13 Jezun tika mhonnlem: "Hem udok pietat
tankam soglleank portun tan lag teli, 14 punn Hanv diin tem udok piet taka
kedinch tan lagchina; Hanv taka din tea udkachi tache bhitor ek zhor zateli
ani ti taka sasnnachem jivit diit vhanvteli". 15 Bailen Taka mhonnlem:
"Saiba tera udok mhaka di oxi mhaka anink tan lagchina ani udok kaddunk
hanga ieunk-ui poddchemna." 16 Jezun tika mhonnlem: "Voch, tujea
ghovak apoun hadd ani hanga ie". 17 Bailen zap dili: "Mhaka ghov na".
Jezun tika portun mhonnlem: "Mhaka ghov na", hem tunvem sarkem
sangleim, 18 kiteak tuka panch dadle asle ani tuzê sangata atam asa to-i
tuzo ghov nhoi; hem tunvem sarkem sangleim". 19 Bailen Taka
mhonnlem: "Saiba, Tum provadi mhonn mhaka atam koll'lem. 20
Amcheam purvozamnim hea dongrar Devak bhozlo, punn tumi Taka
Jeruzaleantuch bhozunk zai mhonn sangtat". 21 Jezun tika mhonnlem:
"Mhojem aik, bai: tumi hea dongrar zaum vo Jeruzaleant zaum Bapak
bhozchimnant oslo vell ieuncho zalo; 22 tumi ollkhonant Taka bhoztat:
ami zalear ollkhotanv Taka bhoztanv, kiteak taronn Judev lokantlem ieta.
23 Punn oslo vell ieta, khorench mhollear ho vell paulo, ki khore bhozpi
atmean ani sotan Bapachi bhokti kortele kiteak mhollear oslech bhozpi
Bap sodta. 24 Dev Atmo, ani Tacheam bhozpiamnim Taka atmean ani
sotan bhozunk zai". 25 Bailen Taka mhonnlem: "Mesias — mhonnge
Devan makhlolo — ieuncho asa mhonn hanv zannom. To ietolo tednam
amkam sogllem sangtolo". 26 Jezun tika mhonnlem: "Hanv to, tuje koode
uloitam to". 27 Teach vellar Tache xis thoi paule, Ani eke baile lagim To
uloita mhonn tankam ojap dislem, punn "tichem Tuka kitem zai?" vo
"tiche kodde TuM kiteak uloitai?" oxem konnench vicharlemna. 28
Tednam ti bail udkacho kollso thoich sanddun nogrant geli ani lokak
mhonnunk lagli: "Hanvem kelam titlem-i konneklean mhaka sanglam; 29
ieiat ani taka polleiat; hoch Krist zait gai?" 30 To lok nograntlo bhair
sorun Taka mellunk ailo. 31 Itlea mhonno-sor xis Tache kodde magtale:
"Guruji, jeu-ia". 32 Punn Tannem tankam mhonnlem: "Mhaka jem khannjevonn
asa tachi tumkam ollokh nam". 33 Dekhun xis ekamekak
mhonnunk lagle. "Taka konnem jeunk haddun dilam gai?" 34 Jezun
tankam mhonnlem: "Zannem Mhaka pattoila Tachi khuxi korunk ani
Tachem kam xarti pavounk, hench Mhojem khann-jevonn". 35 "Char
mhoine, uprant lunvnni", oxi tumche modem mhonn'nni asa nhoi? Hanv
tumkam sangtam: tumche dolle uklun polleiat, xetam zalim dhovim,
lunvchim zalim! 36 Lunvta to apli mozuri gheta ani sasnnachea jivitak pik
ektthai korta, ani oxe vompi ani lunvpi borobor sontostat. 37 Hanga hi
mhonn'nni lagta: 'eklo vompta, dusro lunvta'; 38 jea xetache koxtt kaddunk
nant, tea xetant tumkam hanvem lunvunk dhaddleat; dusreamnim tache
koxtt kadleat, ani tancheam koxttanchea follant tumkam bhag mell'la". 39
"Hanvem kelam titlem-i tannem mhaka sanglam", oxi te bailen govai dil'li
dekhun, tea nograntlea puskol, Samariekaramnim Tacher visvas dovorlo.
40 Dekhun Samariekar Tache-xim aile tednam, apnna-xim rau mhonn
tãnnim Tache kodde maglem; anti thoi To don dis raulo. 41 Ani Tachea
utrak lagun anink khup-khup zannamnim Tacher visvas thevlo. 42 Tim
bailek mhonntalim: "Atam anink tujeam utrank lagun nhoi, bogor aminch
Tachem aikolam dekhun ami sotman'tanv, ani To khoroch sonvsaracho
tarok mhonn amkam kollon ailam".


==== Jezu Eka Rajodhikareachea Putak Boro Korta ====
[[File:JesusHealingCenturionServant.jpg|thumb|JesusHealingCenturionServant]]

43 Thoi don dis raulea uprant To Galileiak gelo. 44 "Khoicheach
provadeak aplea ganv-ghora man mellona",oxi Jezunuch govaiki dil'li. 45
Galileiantlo lok porbek gel'lo; Jeruzaleant porbechea somoiar Jezun
kel'lem tem sogllem tannim dekhlem; dekhun, To Galileiant ailo tednam,
tannim Taka boro ievkar diun ghetlo. 46 Mhonntoch To annik ek pavtt
Galileiachea Kana ganvant ailo; hanga Tannem udkacho soro kel'lo. Ani
Kafarnaum eka rajodhikareacho put piddent aslo. 47 Jezu Judeiak thaun
Galileiant paula mhonn aikun, to Taka mellunk gelo. Mhornnache tonnir
paulelea aplea putak boro korunk ie mhonn to Jezu lagim magtalo. 48
Jezun taka mhonnlem: "Khunna ani vizmitam dekhlea xivai tumi
sotman'cheak nant". 49 Rajodhikarean Taka mhonnlem: "Saiba, mhozh
bhurgo morche adim ie". 50 Jezun taka mhonnlem: "Voch, tuzo put jivo
asa". Jezuchea utrar patieun to monis aple vattek laglo. 51 To vatter
astananch tache chakor taka mellunk gele, ani tacho put jivo asa mhonn
tannim taka sanglem. 52 Dekhun khoichea vogtar taka borem dislem gai
mhonn tannem tankam vicharlem. Tannim taka sanglem: "Kai,
donparchem ek vaztam tacho zor gelo". 53 Jea vellar Jezun apnnak "tuzo
put jivo asa" oxem mbonnlelem, teach vellar hem ghoddlem mhonn bapaik
gomun ailem, dekhun tannem ani tachea akhea ghorabean Jezucher visvas
thevlo. 54 Judeiantlo Galileiant portun ietoch hi Jezun kel'li dusri khunna.

== 5.  Tollie lagim Jezu Eka Piddevontak Boro Korta ==
[[File:Palma il Giovane 001.jpg|thumb|Christ healing the paralytic at Bethesda, by Palma il Giovane, 1592.]]

5:1 Hache uprant Judevanchi porob asli ani Jezu Jeruzaleak gelo. 2
Jeruzaleak, Xellianche Tollie lagim, ek bandavoll asa; Hebrev bhaxen tika
Bhethzatha mhonntat; tika panch tarangannam asat. 3 Thoi kurdde,
thontte, aren dhorlele osle khup piddevont, poddlele asle; te soglle udok
haltelem mhonn rautale. 4 Sorvesporacho dut kedna kedna tollient
denvtalo ani udok haltalem; udok haltoch zo konn poilo udkant denvtalo to
kosle-i piddentlo boro zatalo. 5 Thoi êk piddevont aslo, tache piddek
atthtis vorsam zal'lim. 6 Jezun taka dekhlo ani to thoi zaito kail osle gotir
aslo mhonn zanno zaun taka mhonnlem: "Tum boro zaunk sodtai?" 7
Piddevontan Taka zap dili: "Saiba, udok halta tednam mhaka tollient
ghalunk mhozo konn nam, ani hanv vetam mhonno-sor dusro ieun apunn
poilo bhitor sorta". 8 Jezun taka mhonnlem: "Utth, antrunn ukol ani chol".
9 Ani teach vellar to boro zalo ani aplem antrunn uklun cholunk laglo. To
dis Son'var aslo. 10 Dekhun piddentlo suttlelea mon'xak Judevamnim
mohnnlem: "Az Son'var, tujean antrunn uklum nozo". 11 Tannem tankam
zap dili: "Zannem mhaka boro kela, Tannem mhaka oxem mhonnlem:
'tujem antrunn ukol ani chol'" 12 Tannim tache kodde vicharlem; "Tujem
antrunn ukol ani chol' oxem tuka konnem mhonlnem?" 13 Konnem
mhonnlelem tem boro zal'lo monis nokllo aslo; kiteak thoi ji lokachi lutt
zal'li, tiche modem Jezu nanch zal'lo. 14 Uprant to Jezuk Devmondirant
mell'lo, ani Jezun taka mhonnlem: "Polle, tum atam boro zalo! anink patok
kori naka, na tor tuka kitem-i adle-von paxtt zait". 15 To monis gelo ani
apnnak boro kela to Jezu mhonn tannem Judevank sanglem. 16 Ani Jezu
osleo vostu Son'vara disa kori dekhun, Judev Tache pattlean laglele. 17
Jezun tankam mhonnlem: "Mhozo Bap kam' korit asa, toso Hanv-ui kam'
korit asam". 18 Hea pasot Judev odilkuch Taka jivexim marunk sodtale;
karann, To nhoich Son'var moddtalo, punn Devak Aplo Bap mhonnun,
Apnnakuch Deva sarko kortalo.

==== Putacho Odhikar ====


19 Jezun tankam mhonnlem: "Hanv tumkam sot sangtam, Aplech osttogim
Putachean kaich korunk zainam, punn Bap korta mhonn jem To polleta
tench To korunk xokta; ani jem Bap korta tench Put-ui korta. 20 Karonn,
Bap Putacho mog korta, ani Apunn korta titlem-i Putak dakhoita; ani tumi
ojap zauncheak hanche-von vhodd kortutvam To Taka dakhoitolo. 21
Zoso Bap mel'leank utthoita ani tankam jivit dita, tosoch Put Apnnak zai
tankam jivit dita. 22a Kiteak Bap konnachich mon'subi korinam; punn 23a
zoso Bapak man ditat tosoch Putak-ui sogttamnim man diuncho mhonn,
22b Tannem soglli mon'subi Putachea hatant dilea. 23b Zo Putak manina
to Taka dhaddla tea Bapak manina. 

[[File:Signorelli Resurrection.jpg|thumb|left|Resurrection of the Flesh (c. 1500) by Luca Signorelli - based on 1 Corinthians 15: 52: "the trumpet shall sound, and the dead shall be raised incorruptible, and we shall be changed." Chapel of San Brizio, Duomo, Orvieto.]]

24 Hanv tumkam sot sangtam, zo
Mhojem utor aikota ani Mhaka dhaddla Tacher visvas dovorta, tache
sovem sasnnachem jivit asa; osleachi anink mon'xubi na, punn to
mornnantlo jivitak utorlo. 25 Hanv tumkam sot sangtam, oslo vell ieta,
hoch to vell, ki melelim Devachea Putacho tallo aikotelim, ani jim to aikun
ghetit tankam jivit melltelem. 26 Karann, zoxem Bapachem khaxa jivit
Apnnachech sovem asa, toxench Bapan Putachem jivit Tache sovem
asum-xem kelam, 27 ani mon'subi korchi Taka podvi dilea, kiteak To
Mon'xacho Put. 28 Hache vixim ojap zaum nakat: oslo vell pavot ailo ki
somadhimnim asat tim sogllim Tacho tallo aikun tantuntlim bhair sortelim;
29 Zannim borem kelam tim jivit bhogunk, ani zannim vaitt kelam tim
khast sosunk utt'ttelim.


==== Jezuk Govai Divpi ====


30 Mhojech podven Mhojean kãich korunk zainam; zoso Hanv aikotam
toso Hanv nirnnoi ghetam; ani Mhozo nirnnoi niticho, kiteak Hanv Mhoji
khuxi nhoi punn Mhaka pattoila Tachi khuxi korunk sodtam. 31 Hanvuch
Mhoje vixim govai diin zalear, Mhoje govaiki niz nhoi. 32 Mhoje vixim
govai ditolo dusro konn asa, aniji govai To Mhoje vixim dita ti niz mhonn
Hanx zannom. 33 Tumi tumcheam niropeank Juanva-xim pattoile, ani
tannem sota vixim govai dili. 34 Hanv mon'xanche govaiecher dhorlolo na;
punn Hanv oso uloilam zalear tumchea taronna pasot uloilam. 35 Juanv ek
zollto ani loklokit divo zaun aslo ani tachea uzvaddak ilo vell murgottunk
tumkam borem lislem. 36 Punn Mhaka asa ti govai Juanvache govaike
poros vhodd: Jim Bapan Mhaka kamam sompadunk dileant — Hanv
kortam tinch kamam — Bapan Mhaka pattoila mhonn Mhoje vixim govai
ditat. 37 Ani Mhaka pattoilelea Bapanuch Mhoje vixim govai dilea. Tacho
tallo tumim kodinch aikunk na, Tachem rup-ui tumi kodinch polleunk na.
38 ani Tacho Sõbd tumche sovem rigunk nam, kiteak Zaka Tannem
dhaddla Tacher tumi visvas thevinant. 39 Xastr-likhitamnim sasnnachem
jivit asa mhonn somzun, tumi tim chit ghalun vachtat; khorem mhollear
tinch Mhoje vixim sakxi ditat; 40 toripunn tumkam jivit mellcheak
Mhoje-xim ieunk tumi raji nant. 41 Mon'xancho zo man Mhaka mellot,
tachi Hanv porva korich na. 42 Punn Hanv tumkam pokkim ollkhotam:
Devacho mog tumche sovem nanch. 43 Mhojea Bapache nanvim Hanv
ailam, ani tumi Mhaka manun ghenant; dusro konn apleach nanvan ailo tor,
taka tumi manun gheteleat. 44 Tumkam bhavart koso assum-iet? Kiteak
mhollear tumi ekamekacho man gheun khuxi zatat, punn ekleach Deva
koddcho zo man ieta taci tumhi porva korich nant. 45 Bapa mukhar Hanv
tumkam laun ditolom mhonn somzum nakat; Moizesacher tumi visvas
dovortat, tor toch Moizes tumkam laun ditolo. 46 Tumi Moizesacher
visvas dovorlolo zalear, Mhojê-rui visvas dovortele asleat, karonn tannem
boroilam tem Mhoje vixim boroilam. 47 Punn tacheam borovpancho
tumkam visvas nam zalear, Mhojeam utrancho koso mhonn tumkam
visvas asum—iet?"

== 6.  Panch Hozar Lokak Jevonn ==
[[File:FeedingMultitudes Bernardo.jpg|thumb|FeedingMultitudes Bernardo]]
[[File:Courtyard of the Church of the Multiplication in Tabgha by David Shankbone.jpg|thumb|left|Courtyard of the Church of the Multiplication in Tabgha by David Shankbone]]

6 Magir Jezu Galileiachea vo Tiberiasachea Doriache poltoddi gelo. 2 Ani
lokachi urponz Tache pattlean geli, kiteak piddevontam khatir Tannem
kel'leo khunna tannim dekhleleo. 3 Jezu dongar choddlo ani Apleam xisam
sangata thoi boslo. 4 Judevanchi Paskanchi Porob lagim pauleli. 5 Aple
dolle uklun ani lokachi vhodd urponz Apnaxim ieta ti polleun Tannem
Filipak mhonnlem: "Hea lokak khaunk diuncheak khoiche mhonn undde
gheumche?" 6 Tachi porikxa korcheak Tannem hem mhonnlem, kiteak
Apunn kitem kortolo aslo tem To boro zanno aslo. 7 Fitipan Taka zabab
dilo: "Ek-ekleakilo-so kuddko poddtolo zalear, don'xim denaranche undde
tankam paunchenant." 8 Tacheam xisam modlea eklean, Andre, Simanv
Pedruchea bhavan, Taka mhonnlem: 9 "Hangasor konneklea bhurgea
lagim panch undde ani don maslleo asat; punn itlea lokak hem khoi
pauta?" 10 Jezun mhonnlem: "Lokak bosoiat": Te suvater zaitem tonn
aslem; mhonntoch lok boslo: dadlech sumar panch hozar asle. 11 Tednam
Jezun undde ghetle ani Devak dhin'vasun bosleleank te vanttle; têch porim
mas-lleo-i vanttleo. Tankam zai titlem vanttun dilem. 12 Ani te dhadoxi
zatoch, Tannem Apleam xisank mhonnlem: "Kuddke urleat te ektthãi
korat; kãich ibadd zaum noiê." 13 Dekhun, tanchem khaun zatoch,
zovacheam panch unddeanche urlele kuddke tãnnim ektthãi kele, ani oxeo
bara panttleo bhorleo. 14 Hi tannem kel'li khunna lokan dekhli tednam
tãnnim mhonnlem: "Sonvsarant ieuncho asa to provadi dubhava viret hoch
to!" 15 Te ieun Apnnak bollan vhorunk ani patxai korunk sodtale mhonn
Jezu zanno aslo, dekhun to koddsorun Apunn eklo novean dongrar gelo.


==== Jezu Doriacher Cholta ====


16 Sanz zatoch Tache xis doria-xim gele, 17 eka hoddear choddle, ani
Kafarnaum vochunk doria utrunk lagle. Jezu tanchê sorxem paunchê adim
kallok zalo. 18 Zonnzonnit varo suttlo ani doria uchamboll zaunk laglo. 19
Sumar tin ki char kilometranchi vatt tanddun kaddtoch, tãnnim Jezuk
doriacher cholta ani hoddea lagim pauta to dekhlo. Tankam bhem dislem,
20 punn Tannem tankam mhonnlem, "Hanv to, bhieum nakat". 21 Tednam
te Taka hoddeant gheunk kortale, punn, tbõiche-thõich, te vetale te toddik
hoddem laglem.

==== Lok Jezak Sodunk Ieta ====


22 Dusrea disa, thoi ekuch hoddem aslem ani Jezu Apleam xisam sangata
tea hoddear choddunk naslo, punn fokot Tache xis gel'le mhonn poltoddi
raulelea lokan pollelem. 23 Tiberiasa thaun anink hoddim tãnnim undde
khal'le tea zagea lagim paulelim. 24 Jezu thõi naslo ani Tache xis-ui thõi
nasle mhonn tãnnim dekhlem tednam, to lok hoddeamnim choddun
Jezuchê sodik Kafarnaum ailo.

==== Jezu Jivitacho Unddo ====

25 To tankam toddir mell'lo; tednam tãnnim Taka mhonnlem: "Guruji,
Tum hanga kednam ailoi?" 26 Jezun tankam zap diun mhonnlem: "Hanv
tumkam sot sangtam, tumi khunna dekhleo mhonn nhoi, bogor undde
khaun dhadoxi zaleat dekhun tumi Mhoje sodik aileat. 27 Khaun sorta
toslea khanna khatir tras gheum nakat, punn sasnnachea jivitaktogta toslea
khanna khatir tras gheiat; oslem khann Mon'xacho Put tumkam ditolo;
karann Deva Bapan Tacher Aplo xikko marla". 28 Tednam tannim Taka
mhonnlem: "Devak zai tosiim kamam korunk amim kitem korchem?" 29
Jezun tankam mhonnlem: "Zaka Devan dhaddla Tacher visvas dovrat:
hench tem Devak zai tem kam." 30 Tannim Taka mhonnlem: "Toxem
zalear, Tujer amim visvas dovorcheak kosli khunna korun amkam
dakhoixi? Tujean kitem korum-iet?" 31 "Amchea purvozamnim oronneant
man'na khelo; 'Tannem tankam sorgincho unddo khaunk dilo', oxem
boroilelem asa". 32 Jezun tankam mhonnlem: "Hanv tumkam sot sangtam,
Moizesan tumkam sorgincho unddo diunk na; tumkam khoro sorgincho
unddo dita to Mhozo Bap, 33 kiteak zo sorgar thaun denvta ani sonvsarak
jivit dita toch Devacho unddo". 34 Tannim Taka mhonnlem: "Ho unddo
amkam sodam di". 35 Jezun tankam mhonnlem: "Hanv jivitacho unddo;
Mhoje-xim ieta taka bhuk lagchina, ani Mhojer visvas dovorta taka
kodinch tan lagchina. 36 Punn Hanvem tumkam oxem sanglam: tumim
Mhaka dekhla, tori Mhojer tumi visvas dovrinant. 37 Mhozo Bap Mhaka
dita tim sogllim Mhoje-xim ietelim; ani Mhoje-xim ietat tankam Hanv
poro ghalchonam. 38 Mhoji khuxi korcheak nhoi, punn Mhaka pattoila
Tachi khuxi korcheak Hanv sorgar thaun denvlam; 39 ani Zannem Mhaka
pattoila tea Mhojea Bapachi khuxi hi: jim sogllim Bapan Mhaka dileant
tanche modlea konnakuch Hanvem ibaddcho nhoi, punn nimannea disa
tankam sogleank Hanvem novean jivont korchim. 40 Hich Mhojea
Bapachi khuxi; jim konn Putak polletat ani Tacher visvas thevtat, tankam
soglleank sasnnachem jivit melltelem, ani nimannea disa Hanv tankam
novean jivont kortolom". 41 "Hanv sorgar thaun denvlolo unddo" oxem
Tannem mhonnlem dekhun Judev Tacher gunngunnunk lagle: 42 Te
mhonntale: "Juzecho put Jezu to hoch nhoi? Tachea avoibapaik ami
ollkhonanv kitem? 'Hanv sorgar thaun denvlam', oxem Tachean koxem
mhonnum-iet?" 43 Jezun tankam zap diun mhonnlem: "Tumchech modem
futfutum nakat. 44 Konn-ui Mhoje-xim ailo zalear, Mhaka dhaddla tea
Mhojea Bapan taka Mhoje-sim oddun haddla, dekhunuch to Mhoje-xim
ieunk xokta; oslea mon'xak Hanv nimannea disa novean jivont kortolom.
45 'Tim sogllim Devan xikoilelim mon'xam zatelim', oxem
Provadeancheam borovpamnim mellta. Jim konn Bapachem aikotat ani
xiktat, tim sogllim Mhoje-sim ietat. 46 Konnem Bapak dekhla mhonn
nhoi, punn Zo Deva thaun aila Tannem mat Bapak dekhla. 47 Hanv
tumkam sot sangtam, zo konn visvas thevta taka sasnnachem jivit mellta.
48 Hanv jivitacho unddo. 49 Tumcheam purvozamnim oronneant man'na
khelo ani te morun gele. 50 Punn ho asa sogar thaun denvolo unddo:
konn-ui to khait zalear morchonam. 51 Hanv sorgar thaun denvlolo jivo
unddo; ho unddo khata to sasnnak jieta; ani sonvsarak jivit mellcheak
Hanv unddo ditolom to Mhojem mas". 52 Tednam Judevam modem
vad-vivad zalo; te ekamekak mhonnuk lagle "Are, ho anink amkam aplem
mas khaunk koso ditolo re?" 53 Dekhun Jezun tankam mhonnlem: 'Hanv
tumkam sot sangtam, tumi Mon'xachea Putachem mas khelea bogor anr
Tachem rogot pielea xivai tumche sovem jivit aschemnam; 54 zo Mhojem
maskhata ani Mhojem rogot pieta tache sovem sasnnachem jivit asa, ani
taka nimannea disa Hanv jivont kortolom. 55 Kiteak Mhojem mas khorem
khann ani Mhojem rogot khorem pivonn. 56 Mhojem mas khata ani
Mhojem rogot pieta to Mhoje sovem rauta ani Hanv tache sovem rautam.
57 Zoso jivea Bapan Mhaka dhaddla ani Bapa vorvim Hanv jivo asam,
tosoch Mhaka khata to Mhojê vorvim jivo astolo. 58 Ho sorgar thaun
denvlolo unddo; tumcheam purvileamnim man'na khelo ani tori te morun
gele, toxem hem nhoi; ho unddo khata to sasnnak jivo astolo". 59 Hem
Tannem Kafarnaunt xikoitanam devosthanant mhonnlem.

==== Sasnnachea Jivitachim Utram ====


60 Hem aikun, Tacheam xisantleam zaiteam zannamni mhonnlem: "To
sangta tem kotthin lagta; konnachean toslem aikun gheum iet?" 61 Haka
lagun Apie xis oxe gunngunntat mhonn Apnnachech osttongim zanno zaun,
Jezun tankam mhonnlem: "Hem manun gheunk tumkam zodd lagta, 62
Ani Mon'xachea Putak aslo thoi choddtana tumi dekh-xat zalear? 63 Atmo
ki jiv dita, mas kiteakuch upkaronam; tumkam Hanvem sangleant tim
utram atmo ani jivit. 64 Punn tumche modem visvas dhorinant tosle kai
zann asat". Konnkonn visvas dhorche nasle, ani konn Aplo ghat ghetolo
aslo, tem Jezu poilinch thaun zanno aslo. 65 Ani Tannem mhonnlem:
"Dekhunuch Hanvem oxem sanglam: Bapa koddchem hem dennem
ghetlea bogor konnuch Mhoje-xim ieunk xokonam. 66 Hea uprant
Tacheam xisantle zaite zann fattim sorungele, ani Tachea sagata anink
bhonvonam zale. 67 Jezun bara zannank mhonnlem: "Tumi-i vochunk
sodtat?" 68 Simanv Pedrun Taka zabab dilo: "Saiba, konna-xim mhonn
ami vetelenv? Tujim utram sasnnachea jivitachim; 69 ani Tum Devan
sonskarlolo mhonn amim sot manun ghetlam ani amkam khatri asa". 70
Jezun tankam zabab dilo: "Tumkam bara zannank Hanvem vinchun
kaddleat ki na? tori tumche modlo eklo devchar". 71 Simanv Iskariotacho
put Judas, hache vixim Tannem oxem mhonnlem, kiteak ho, barantlo eklo
zaun-ui, Tacho ghat ghetolo aslo.

== 7.  Jezuchim Soirim ==


7:1 Tea uprant Jezu Galileiant bhonvunk laglo; Judeiant bhonvchi Taka
khuxi nasli, kiteak Judev Taka jivexim marunk sodtale. 2 Judevanchi
Tombanchi porob lagim pauleli. 3 Dekhun Tacheam bhavamnim Taka
mhonnlem: "Hangasorlo bhair sop ani Judeiak voch, ani Tum kamam
kortai tim Tujeam xisank polleum-di. 4 Konn apli ollokh ugddapim diunk
sodta zalear, to aplim kamam guptim korina. Tum oslim kamam kortai
zalear, Tum khaxa sobhemazar dixtti podd." 5 Tacheanch bhavamni
Tacher visvas dhorlonam. 6 Jezun tankam mhonnlem: "Mhozo yell azun
paunk na, punn tumcho vell sodanch paulolo asa. 7 Sonvsarachean tumcho
dves korunk zaina, punn to Mhozo dves kortach, kiteak Hanv tachim
kortubam vaitt mhonn govai ditam. 8 Tumi porbek vochat; Hanv he
porbek vochonam kiteak Mhozo vell azun paunk nam". 9 Oxem mhonnun
to Galileiant raulo.

==== Jezu Tombonche Porbek Veta ====

10 Punn Tache bhav porbek vetoch Apunn-ui gelo, ugtteponnim nhoi punn
konnak kollonastana. 11 Porbechea disa Judev Taka sodtale ani
mhonntale: "To khoi asa?" 12 Ani Tache vixim lok zaitem futfuftalo. Konn
mhonno: "To boro monis". Ani konn mhonno: "Nam, To lokak fosoita". 13
Toripunn Judevanche bhirantin konn Tache vixim sobhemazar uloi naslo.
14 Porob modem-xi pautoch, Jezu Devmondirant gelo ani xikounk laglo.
15 Hem polleun Judev ojap zaun mhonntale: "Haka zannvai khoichi re?
Xikxonn kai na taka", 16 Jezun tankam portipall kelo: "Mhoji xikovnn
Mhoji nhoi, punn Mhaka pattoila Tachi; 17 konn Tachi khuxi korunk raji
asa zalear, Mhoji xikovnn Devachi vo Mhojeach monantli, tem taka kollon
ietelem. 18 Zo konn aplech osttongim uloita, to aplich vhoddvik sodta;
punn zo konn apnnak dhaddla tachi vhoddvik sodta, to sota pormonnem
cholta; oslea mon'xa sovem lottikponn nam. 19 Moizesan tumkam somurt
dilea ki na? Toripunn tunmche modlo konnuch somurt samballina. Kiteak
mhonn Mhaka jivexim marunk sodtat?" 20 Lokan mhonnlem: "Tujer
devchar bosla! Konn Tuka jivexim marunk sodta?" 21 Jezun tankam zap
dili: "Hanvem ek kam' kelam, ani tem polleun tumi sogott ojap zatat. 22
Moizesan tumkam sunôt korcho kaido ghalo (ti Moizesa koddchi mhonn
nhoi, punn purvozam koddchi ailea) ani Son'vara disa tumi mon'xachi
sunot kortat, 23 Moizesachi somurt moddina zaunk konneka mon'sachi
Son'vara disa sunôt zata zalear, Hanvem Son'vara disa eka mon'xachem
sogllem ang borem kelam dekhun tumi kiteak Mhaka zolltat? 24 Tonddak
polleun nit korinakat, punn promannikponnan nit korat".

==== Jezu Obhixikt Zait? ====


25 Jeruzaleantleam kai zannamnim mhonnlem: "Jivexim marunk sodtat to
monis ho nhoi? 26 Ani ho polle to sot'ten, uloita ani te taka kaich
mhonnonant! Ho khoreponnim Krist mhonn amcheam vhoddilank kollon
ailam gai? 27 Tori ho khoicho to ami zannonv; punn Krist dixtti poddtolo
tedna, to khoicho to konnak kollchem na." 28 Dekhun Devmondirant
xikoitana Jezun vhoddlean mhonnlem: "Tumi Mhaka ollkotat, ani Hanv
khoicho ailam, tem-i tumi zannot? Punn Hanv Mhojech osttongim ieunk
nam; Mhaka pattoila To sotevont, ani Taka tumi olkhonant. 29 Hanv
Tache thaun ailam ani Tannem Mhaka pattoila dekhun Hanv Taka
ollkotam". 30 Te Taka dhorunk sodtale; punn konnench Tacher hat
ghalunk nam kiteak Tacho vell azun paunk naslo. 31 Tori loka modlean
zaiteamnim Tacher visvas dhorlo; tannim mhonnlem; "Krist ietolo tednam,
ho monis korta tache-von odik chodd khunna kortolo gai?"

==== Jezuk Dhorunk Chovkidarank Pattoitat ====


32 Tache vixim futfutun lok osleo gozali korta mhonn Farizevamnim
aikolem. Porom' — Iadnikamnim ani Farizevamnim Taka dhorun
haddcheak chovkidarank pattoile. 33 Tednam Jezun mhonnlem: "Anink ilo
vell Hanv tumche modem asam ani uprant Mhaka pattoila Tache-xim
vetam; 34 tumi Mhaka sodteleat, punn Hanv tumkam mellchona. Hanv
asam thoi tumchean ieunk zaina". 35 Judevamnim ekamekak mhonnlem:
"Amkam mellona zauncheak ho khoi Vochunk korta gai? Zoi videxeam
modem amche lok ximpoddla, thoi videxeank xikovnn diunk vetolo gai?
36 'tumi Mhaka sodteleat ani Hanv tumkam mellchona', ani Hanv asam
thoi tumchean ieunk zaina': oxem to mhonnta tacho orth kitem?"

==== Jivea Udkachi Zhor ====


37 Porbechea nimannea ani dobajik disa, ubo ravun Jezun vhoddlean
mhonnlem "Konnak zor tan laglea tannem Mhoje-xim ieuchem, 38 ani
Mhojer visvas thevta tannem pieunchem". Povitr Pustok oxem mhonnta:
Tache bhitor-leo udkacheo zhori ghosghoxit vhanvteleo". 39 Jim konn
Jezucher visvas thevtelim aslim, tankam Atmo mellcho aslo, hache vixim
Tannem oxem mhonnlem. Jezu azun mhoimevont zaunk naslo, dekhun
Atmo azun naslo.

==== Loka Modem Futt ====


40 Him utram aikun kai zannamni mhonnlem: "Khorench ho ek provadi".
41 Dusreamni mhonnlerd: "Hoch to Krist". Punn heramnim mhonnlem:
"Krist Galileiantlo ieum-iet? 42 Krist Davidachê sonstintlo ani Davidachea
Belea nogrant ietolo mhonn Povitr Pustokar na?" 43 Oxi, Tache vixim
loka modem futt poddli. 44 Kai zann Taka dhorunk sodtale, punn
konnench Tacher hat ghalunk na.

==== Judevancheam Vhoddilancho Ovisvas ====

45 Tednam chovkidar Porom-Iadnikam ani Farizevam sorxim portun gele.
Hannim tankam mhonnlem: "Tumi Taka kiteak dhorun haddunk nam?" 46
Chovkidaramni mhonnlem: "Ho monis uloita te bhaxen kodinch konn
ulounk na!" 47 Farizevamni tankam zabab dilo: "Tumi-i fosovleat kitem?
48 Vhoddilantlea ani Farizevantlea konnem tori Tacher visvas dovorlo
mhonn asa? 49 Punn ho lok xastrachi ollok naslolo, padd poddlolo!" 50
Tanche modem Nikodem aslo, Jezu-xim adim ailolo to; tannem tankam
mhonnlem: 51 "Eka mon'xachem poilem aikolea bogor, ani to kitem korta
tachi ollok ghetlea xivai, amchem xastr tachi monsubi korta zait?" 52
Tannim mhonnlem: "Tum-i bi Galiliekar? Chovkoxi korun polle ani tuka
kollon ietelem ki eklo-i Provadi Galileiantlo upzona. 53 Te ap-aplea ghora
poitole.

== 8.  Podvarant Sampoddleli Bail ==
[[File:GuercinoAdultress1621Dulwich.jpg|thumb|left|Christ with the Woman Taken in Adultery, by Guercino, 1621 (Dulwich Picture Gallery).]]
[[File:Christ and the Woman Taken in Adultery Bruegel.jpg|thumb|Christ and the Woman Taken in Adultery Bruegel]]

8:1 Ani Jezu Ajetinachea Dongrar kaddun gelo. 2 Ani bhov sokallim To
novean Devmondirant ailo; soglo lok Tache-xim zomlo ani bosun To
tankam xikounk laglo. 3 Dhormxastreamnim ani farizevamnim pordvarant
sampoddlele eke bailek haddli ani modem ubi keli. 4 Tannim Taka
mhonnlem: "Guruji, hi bail atanch pordvarant sampoddlea. 5 Xastrant
Moizesan osleank fatraun marcheak amkam formailam. Tor tum kitem
mhonnta?" 6 Tacher boglantt ghalunk ek koslem-i nib sodun kaddcheak
tannim oxem mhonnlem. Voddov ghalun Jezu Aplea bottan zomnir
borounk laglo. 7 Ani te Tache kodde vicharit raule dekhun, ubo raun
Tannem tankam mhonnlem: "Tumche modem zaka patok nam, tannem
ticher poilo fator marche". 8 Anink ek pavtt voddov ghalun To zomnir
boroit raulo. 9 Hem aikun, te soglle, eka pattlean eklo, koddsorun gele,
odik zannte te poile. Ekloch urlo Jezu ani modem ubi asli thoch, ti bail. 10
Novean nitt zaun Jezun tika mhonnlem: "Bai, te khoi gele? Konnench tujer
khastichem formonn marunk na?" 11 Tinnem mhonnlem: "Konnench na,
Saiba". Ani Jezun mhonnlem: "Hanv-ui tujer khastichem formonn marina;
voch ani hea fuddem anink patok korum naka".


==== Jezu Sonvsaracho Uzvadd ====


12 Uprant Jezun novean tanche kodde uloun mhonnlem: "Hanv
sonvsaracho uzvadd, Mhozo pattlav korta to kallokant cholchona, punn
taka jivitache uzvadd astolo." 13 Tedna Farizevamni Taka mhonnlem:
"Tum Tujech vixim govai ditai; Tuji govai khori nhoi". 14 Jezun portipall
kelo: "Hanv Mhojech vixim govai ditam zalear-ui, Mhoji govai khori;
karann, Hanv khoicho ailam ani khoi vetam tem Hanv zanno; punn Hanv
khoicho ailam ani khoi vetam tem tumi nokllot. 15 Tumi masa-kuddiche
nodren mon'subi kortat; Hanv konnachich mon'subi korinam. 16 Punn
mon'subi korin zalear Mhoji mon'subi khori: kiteak Hanv ekloch nam:
Zannem Mhaka pattoila To Mhozo Bap Mhoje borobor asa. 17 Doganchi
govai khori mhonn tumchea Xastrant boroilelem asa. 18 Hanv Mhojech
vixim govai ditam, ani Zannem Mhaka pattoila to Mhozo Bap Mhoje
vixim govai dita". 19 Tea pasot tannim Taka mhonnlem: "Tuzo Bap? Khoi
asa re to?" Jezun zap diun mhonnlem: "Tumi Mhaka ollkenant ani Mhojea
Bapak-ui ollkonant; tumi Mhaka ollkol'lo zalear, Mhojea Bapak-ui
ollkotele asleat". 20 Him utram Devmondirant xikoitana dhorm-dananche
pette-xim To uloilo; punn Tacho vell azun paunk naslo dekhun konnench
Taka dhorlona.


==== Hanv Vetam thoi Tumchean eunk Zainam ====


21 Anink ek pavtt Tannem tankam mhonnlem: "Hanv chol'lom, ani tumi
Mhaka sodteleat ani tumchea patkan tumi morteleat; Hanv vetam thoi
tumchean ieunk zainam". 22 Judevamnim mhonnlem: "Hanv vetam thoi
tumchean ieunk zaina' oxem to sangta mhonntoch, to aploch jiv ditolo
mhonn to sangunk sodta gai?" 23 Tannem tankam mhonnlem: "Tumi
sokoile, Hanv voilo; tumi hea sonvsarantle, Hanv hea sonvsarantlo nhoi.
24 Tumi tumcheam patkamnim morteleat mhonn Hanvem tumkam
sanglam, kiteak Asa To Hanvuch mhonn tumi sotmanina zaxat zalear,
tumcheam patkamnim tumi morteleat". 25 Tannim Taka mhonnlem: "Tum
konn tor?" Jezun tankam zabab dilo: "Poilinch thaun Hanvem tumkam
sanglam toch. 26 Tumche vixim sangchem ani nivaddchem zaitem asa;
punn Mhaka pattoila To sotevont, ani jem Hanvem Tache koddsun
aikolam tench Hanv sonvsarak sangtam". 27 To Bapachi khobor sangta
mhonn te somzunk nant. 28 Tea pasot Jezun mhonnlem; "Tumi
Mon'xachea Putak ubarteleat tedna tumkam kollon ietelem ki Asa To
Hanvuch, ani Mhojech osttongim Hanv kai korina, punn zoxem Bapan
Mhaka xikoilam toxem Hanv uloitam. 29 Ani Zannem Mhaka pattoila To
Mhoje sovem asa; Tannem Mhaka eklo sanddunk na, kiteak Taka man'ta
tench Hanv sodam kortam". 30 To oxem 'uloilo tedna, zaiteamnim Tacher
visvas dovorlo.


==== Svotontr ani Gulam' Monis ====


31 Apnnacher visvas dovorlo team Judevank Jezun mhonnlem: "Tumi
Mhojea utra pormonnem cholxat zalear tumi Mhoje khore xis zateleat. 32
Ani tumkam sot kollon ietelem ani sot tumkam svotontr kortelem". 33
Tannim Taka mhonnlem: "Ami Abrabamachi sonsot, ani konnachech
gulam' ami kednanch zaunk nanv, 'Tumi Svotontr zateleat' oxem tum koso
mhonntai tor?" 34 Jezun tankam portipall kelo: "Hanv tumkam sot
sangtam, patok korta to patkacho gulam'. 35 Gulam sodanch ghorant
uronam; put to sodanch ghorant asta. 36 Hea pasot Put zor tumkam
svotontr korit, tor tumkam khorich suttka mellteli. 37 Tumi Abrahamachi
sonsot mhonn Hanv zannom; tor Mhojim utram tumche bhitor rigonant
dekhun tumi Mhozo jiv kaddunk sodtat. 38 Jem Hanvem Mhojea Bapa
sovem dekhlam tem Hanv sangtam, ani jem tumim tumchea bapaichem
aikolam tem tumim kortat". 39 Tannim Taka portipall kejo; "Abraham'
amcho bap". Jezun tankam mhonnlem: "Tumi Abrahamache put zal'le
zealear, jem Abrahaman kelem tem tumi kortele asleat. 40 Punn Deva
koddsun aikol'lem sot Hanvem tumkam sanglam, tori astana tumi Mhozo
jiv kaddunk sodtat. Abrahaman oxem korunk nam. 41 Tumcho bapui korta
toxench tumi kortat". Tannim Taka mhonnlem: "Kam'charan ami zolmak
ieunk nanv; amkam ekloch Bap asa, to Dev". 42 Jezun tankam
mhonnlem: "Dev tumcho Bap zal'lo zalear, tumi Mhozo mog kortele
asleat, kiteak Hanv Deva thaun upzolam ani ailam; Mhojech khuxen Hanv
ieunk nam. Punn Tannem Mhaka dhaddla. 43 Hanv sangtam tem tumi
kiteak somzun ghenant? Kiteak Mhojem utor tumchean kanar gheunk
zainam? 44 Tumcho bap devchar, ani tumchea bapaik zai tem korunk
tumchi khuxi. Mudlak thaun to prannghatki, ani taka ani sotak poddona,
kiteak tache sovem sot nam. To lottikponnam sangta tednam aplea soimba
pormonnem uloita, kiteak to fottkiro ani fottincho bapui. 45 Punn Ham sot
uloitam dekhunuch, tumi Mhojer visvas dovrinant. 46 Tumche bhitorlo
konn-ui Mhaka patok asa mhonn dakhoit. Hanv tumkam sot sangtam
zalear, tumkam kiteak Mhozo visvas nam? 47 Zo Devacho, to Devachim
utram aikun gheta; tumi Devache nhoi dekhun, tumi tim aikun ghenant".

==== Jezu ani Abraham ====

48 Judevamnim Taka portipall kelo: "Tum Samariekar ani Tujer devchar
bosla, oxem ami mhonntany tem sarkem zalem nam?" 49 Jezun portipall
kelo: "Mhojer devchar nam, punn Mhojea Bapak Hanv man ditam ani tumi
Mhaka beman kortat. 50 Tori Hanv Mhojich vhoddvik sodinam; ti sodtolo
ani nit kortolo konneklo asa. 51 Sot tem sangtam, zo konn Mhojem utor
samballta to kodinch morchona". 52 Judevamni Taka mhonnlem: "Tujer
devchar asa mhonn atam amkam sarkem koll'lem. Abraham melo ani
provadi-i morum gele; ani Tum amkam sangtai: 'Zo konn Mhojem utor
samballta to kodinch morchona!' 53 Amcho bap Abraham morun gelo,
tache poros Tum vhodd kitem? Ani provadi-i morun gele! Tum apunn
konn mhonn sangunk sodtai?" 54 Jezun portipall kelo: "Hanv Mhojich
vhoddvik korin zalear Mhoji vhoddvik kaich nhoi; Mhoji vhoddvik korta
to Mhozo Bap, tumi tumcho Dev mhontat Toch. 55 Tori tumi Taka
ollkunk nam; punn Hanv Taka ollkotam; Taka ollkona mhonn Hanvem
mhonnlelem zalear tumcha bhaxen Hanv-ui fottkiro zatolom; punn Hanv
Taka ollkotam ani Tachem utor samballtam. 56 Mhozo dis polleunche
axen Abraham' tumcho bap khuxal zalo; tannem to dekhlo ani taka khup
anond zalo". 57 Tedna Judevamnim Taka mhonnlem: "Tuka azun pon'nas
vorsam zaunk nant, ani tunvem Abrahamak dekhloi?" 58 Jezun tankam
portipall kelo: "Hanv tumkam sot sangtam, Abraham asche adim Hanv
asam". 59 Dekhun tannim Tacher marunk fator ukol'le; punn Jezu liplo ani
Devmondirantlo bhair sorlo.

== 9.  Jezu Zolmachea Kurddeak Boro Korta ==
[[File:Nicolas Colombel - Christ Healing the Blind.jpg|thumb|Nicolas Colombel - Christ Healing the Blind]]

9:1 Aple vatten vetanam Jezun eka zolmachea kurddeak dekhlo. 2 Ani
Tacheam xisamni Tache kodde vicharlem: "Guruji, konnachea patkak
lagun ho monis kurddo zolmolo? tachea vo tachea avoi-bapaichea patkak
lagun?" 3 Jezun zabab dilo: "Hea mon'xan vo tachea avoi-bapain patok
kelem mhonn nhoi, punn Devachim kortutvam tache udexim porgott
zaunchim mhonn to oso zolmolo. 4 Disacho uzvadd astanam, Mhaka
pattoila Tachim kamam Hanvem korunk zai; rat ieta tedna konnachean
vavr korunk zaina. 5 Hanv snvsarant aso-sor, Hanv sonvsaracho uzvadd".
6 Oxem uloitana Tannem zomnir luti uddoili, lutien mati kaloili, ani
kaloileli mati kurddeacheam dolleank kaddli, 7 ani taka mhonnlem: "Voch
ani Siloamache tollient dhu (Siloam' mhonnge Dhaddlolo". Kurddean
vochun dhulem, ani taka nodor aili, magir to portun ailo. 8 Tachim
xeza-samarim ani zannim taka adim bhik magtana pollel'lo, tim mhonnunk
laglim: "Bhik magunk bostalo to ho nhoi?" 9 Konn-konn mhonntalim:
"Hoch to"; dusrim mhonntalim: "Kodinch nam, punn to tache bhaxen dista"
Tannem mhonnlem: "Hanvuch to". 10 Tannim taka vicharlem: "Tuje dolle
koxe ugoddle?" 11 Tannem zabab dilo: 'Jezu nanvachea mon'xan mati
kaloun mhojeam dolleank kaddli ani mhaka mhonnlem: 'Siloam" tollient
vochun dhu'. Hanvem dbulem ani mhaka nodor aili". 12 Tannim taka
mhonnlem: "To khoi asa?" Tannem zap dili: "Hanv nokllom".

==== Farizev Choukoxi Kortat ====

13 Adim kurddo asleak tannim Farizevam-xim haddlo. 14 Jezun mati
kaloun tache dolle ugoddlele to dis Son'var aslo. 15 Taka nodor aili gai
mhonn Farisevamnim novean vicharlem. Ani tannem tankam mhonnlem:
"Tannem kaloileli mati mhojeam dolleank kaddli, hanvem dhulem ani atam
mhaka dixtti poddta'. 16 Farizevantleam kai zannamnim mhonnlem: "Ho
monis Devacho nhoi. To Son'var pallina". Punn dusreamnim mhonnlem:
"Patki monis osleo khunna koxeo korunk xokot?" Tanche modem
veg-vegllim motam zalim. 17 Dekhun anink ek pavtt kurddea mon'xak
mhonnlem: "Tuje dolle ugoddleat tache vixim tum kitem mhonntai?'
Tannem sanglem: "To ek provadi". 18 To kurddo aslolo ani magir taka
nodor aili mhonn Judev sotmanina zale; dekhun tedna tachea avoi-bapaik
apoun haddun, 19 tannim tanche kodde vicharlem: "Ho tumcho put? to
kurddo zolmololo mhonn tumi sangtat to atam koso polleta tor?" 20
Tachea avoi-bapain zap dili: "Ho amcho put ani to kurddo zolmololo
mhonn ami zannanv; 21 punn to atam koso polleta tem ami nokllonv, ani
konnem tache dolle ugoddleat tem-i bi ami nokllonv; tache kodde
Vicharat; taka apli pirai asa; to aplem sangtolo". 22 Tacho avoi-bapui
Judevank bhietalo dekhun tannim oxem sanglem; kiteak to Krist mhonn
konnem-imanun ghetlem zalear, taka devosthanantlo bhair ghalcho mhonn
tannim tharailelem. 23 Tea pasot tachea avoi-bapain mhonnlem: "taka apli
pirai asa, tache kodde vicharat". 24 Tedna adim kurddo aslelea mon'xak
tannim dusre pavtti apoilo ani taka sanglem: "Devachi vakhann'nni kor; to
monis patki mhonn ami zannonv". 25 Tannem portun sanglem: "To patki
zalear mhaka khobor nam; ek mat hanv zannom: hanv adim kurddo aslom
punn atam mhaka dixtti poddta". 26 Tannim taka vicharlem: "Tannem tuka
kitem kelem? Tuje dolle Tannem koxe ugoddle?" 27 Tannem tankam
zabab dilo: "Hanvem tumkam atanch sanglam, ani tumi tem kanar ghenant.
Anink ek pavtt kiteak aikunk sodtat? Tumi-i tache xis bizaunk sodtat?" 28
Te taka oxe hinddsunk lagle. "Tum za tacho xis! ami Moizesache xis! 29
Dev Moizesa kodde uloilo mhonn ami zannonv, punn ho monis khoicho
aila tem ami nokllonv." 30 Tea mon'xan zabab diun mhonnlem: "Ojap tem
hem! To khoicho aila to tumi nokllot, ani tori tannem mhoje dolle ugoddle.
31 Dev patkeanchem aikonam mhonn ami zannonv, punn konn Devachi
bhokti korta ani Tachi khuxi pallta zalear, Dev tachem aikota. 32 Sonvsar
ghoddleleak konnem kurddo zolmol'leache dolle ugoddleat mhonn
kodinch aikunk nam. 33 Ho monis Devacho nhoi aslo zalear, tachean
kitench korunk zaunchem naslem". 34 Tannim taka portipall kelo: "Tum
nibel patkant zolmolai ani amkam xikounk ailai?' Ani tannim taka bhair
ghalo.

==== Otmik Kurddeponn ====

35 Tannim taka bhair ghalo mhonn Jezuchea kanar poddlem, ani Taka to
mell'lo tednam Jezun taka vicharlem: "Tum mon'xachea Putacher visvas
dovortai?" 36 Tannem portun zap dili: "Saiba, hanvem Tacher visvas
thevunk, to konn to mhaka sang". 37 Jezun mhonnlem: "Tunvem Taka
dekhlai ani tuje lagim uloita Toch to". 38 Tannem mhonnlem: 'Saiba,' hanv
visvas dovortam". Ani paiam poddun tannem Jezuk nomoskar kelo. 39
Jezun mhonnlem: "Nit korunk Hanv hea sonvsarant ailam: zankam dixtti
poddonam tankam nodor mellcheak ani zankam dixtti poddta tim kurddim
zauncheak Hanv ailam. 40 Tache sorxim asleleam thoddeam
Farizevamnim hem aikun Taka mhonnlem: "Ami-i kurdde bi?" 41 Jezun
tankam mhonnlem: "Tumi kurdde zal'leat zalear tumkam guneany ascho
naslo; 'punn amkam dixtti poddta' oxem tumi mhonntat dekhun, tumi
patkantuch asat".

== 10.  Gottheachi Vopar ==
[[File:StJohnsAshfield StainedGlass GoodShepherd Portrait.jpg|thumb|StJohnsAshfield StainedGlass GoodShepherd Portrait]]

10:1 Hanv tumkam sot sangtam; zo menddranchea gottheant darantlean
nhoi punndusre vatten bhito sorta to chor ani nagovnno; 2 punn zo
darantlean bhitor sorta to menddrancho gonvlli. 3 Taka dar-rakhnno dar
ugoddta; menddram tacho tallo aikotat ani apleam meddrank to ap aplea
nanvan ulo korta ani tankam bhair vhorta. 4 Apleam menddrank bhair
haddtoch to tanche fuddem cholta ani menddram tacho tallo ollkhotat
dekhun tache pattlean vetat. 5 Porkea pattlean tim vochonant, punn tache
sorxilim tim pollun vetat kiteak porkeancho tallo tim ollkhohat". 6 Jezun
tankam hi vopar sangli, punn jem To tankam mhonntalo tacho orth tankam
mell'lona.


==== Jezu Boro Gonvlli ====


7 Dekhun Jezun anink ek pavtt tankam mhonnlem: "Hanv tumkam sot
sangtam, Hanv menddranchem dar. 8 Mhoje adim  aileat te sogott chor
ani nagovnne; punn menddramnim tankam lekhunk nam. 9 Hanv dar;
Mhojeantlean zor konn bhitor sorot tachem taronn zatelem, ani to
bhairbhitor sortolo ani taka chorov melltolo. 10 Chor ieta to fokot
chorunk, marun uddounk ani ibadd korunk ieta: Hanv ailam to tankam jivit
melloun diunk ani tem tankam subham' ponnan melloun diunk ailam. 11
Hanv boro gonvlli. Boro gonvlli menddram pasot aplo jiv dita. 12 Gonvlli
nhoi ani zachim khaxachim menddram nhoi, toslo muxarekar landdgo ieta
to dekhta, ani menddrank sanddun par kaddta; ani landdgo tankam dhorun
vhorta ani duspottaita. 13 To muxarekar ani taka menddranchem kai
poddunk nam, dekhun to pollun veta. 14 Hanv boro gonvlli: 15 Zoso Bap
Mhaka ollkota ani Hanv Bapak ollkotam, 14 toso Hanv Mhojeank
ollkotam ani Mhojim tim Mhaka ollkotat, 15 ani Hanv Mhojeam
menddram pasot Mhozo jiv ditam. 16 Ani Mhaka anink-ui menddram asat;
tim hea gottheantlim nhoi; tankam-i Hanvem haddunk zai. Tim-i Mhozo
tallo aikotelint. Ani oso ekuch hind zatolo ani ekuch gonvlli. 17 Hanv
Mhozo jiv ditam ani uprant to portun ghetam dekhun, Bap Mhozo mog
korta. 18 Konn Mhozo jiv kaddina, punn Mhojech khuxen Hanv mhozo jiv
ditam. Mhozo jiv diunk Mhaka podvi asa ani to portun gheunk-ui Mhaka
podvi asa; hi adnea Mhojea Bapan Mhaka dilea." 19 Heam utrank lagun
anink ek pavtt Judevam modem veg-vegllim motam zalim. 20 Tanche
modleam zaiteamnim mhonnlem: "Tacher devchar bosla, tachi mot firlea;
tumim kiteak aikotat?" 21 Dusreamnim mhonnlem: "Devchar laglolo
monis oso uloinam Devchar kurddeanche dolle ugtte korunk xokta?"

==== Judev Jezuk Patt Volltat ==== 


22 Hinvalleachea somoiar Jeruzaleant Bhettovnnechi Porob choltali; 23
Devmondirant Solomonachea Tarangnnant Jezu bhonvtalo. 24 Tednam
Tache bhonvtonnim ektthai zaun, Judevamni Taka mhonnlem: "Kedna
porian Tum amkam dubhavan dovortoloi? Tum Krist zalear, amkam
sarkem sang". 25 Jezun tankam portipall kelo: "Tumkam Hanvem sanglam
ani tumi sotmaninant. Mhojea Bapache nanvim Hanv kortam tim kamam
Mhoje vixim govai ditat; 26 punn tumi sotmaninant, kiteak tumi Mhojeam
menddrantle nhoi. 27 Mhojim menddram Mhozo tallo aikotat, ani Hanv
tankam ollkotam, ani tim Mhozo pattlav kortat; 28 ani tankam Hanv
sasnnachem jivit ditam, ani tim kodinch ibadd zaunchimnant, ani tankam
Mhojeam hatantlim konn kaddun vhorchona. 29 Mhojea Bapan tim
Mhaka dileant, To sogttam poros vhodd, ani Mhojea Bapachea hatantlim
tankam konnacheanuch kaddun vhorunk zainam. 30 Hanv ani Bap ekuch".
31 Tednam Jezuk fatraunk Judevamnim novean fator ukôl'le. 32 Jezun
tankam sanglem: "Bapachê podven zaiteo boreo kornnio Hanvem
tumcheam dolleam mukhar korun dakhoileat; tantle khoicha kornna pasot
tumi mhaka fatraunk sodtat?" 33 Judevamnim Taka zabab dilo: "Bore
kornnek lagun ami Tuka fatraunk sodinanv, punn Tuje devninde pasot:
kiteak Tum monis zaun Apunn Dev mhonn sangtai". 34 Jezun tankam zap
dili: "'tumi dev mhonn Hanv sangtam' oxem tumchea Xastrant boroilelem
asa ki nam? 35 Povitr Pustokantlem utor moddo nozo: mhonntoch,
zankam Devachem utor paulam tankam tumchem Xastr 'dev' mhonnta; 36
ani Bapan Mhaka sonvskarla ani sonvsarant dhaddla astanam, tori Hanv
Devacho Put mhonn Hanvem sanglam dekhun, tumchean mhaka 'tum
devninda kortai' koxem mhonnun ieta? 37 Hanv Mhojea Bapacheo kornnio
korinam zalear tumi Mhojer visvas dorum nakat; 38 punn Hanv teo kortam
zalear, zori tor tumi Mhojer visvas thevinant, team kornniancher tori
visvas dovrat, ani oxem Bap Mhoje sovem asa ani Hanv Bapa sovem
asam mhonn manun gheiat ani hem tumchea monant odik-odik rigum-di".
39 Tea vellar Taka novean dhorunk sodtale, punn To tanchea hantantlo
suttun gelo. 40 Juanv poilim Jordana poltoddi snan ditalo thoi Jezu porot
vochun raulo. 41 Zaiteam zannamnim Tache-xim, ieun mhonnlem:
"Juanvan koslich khunna korunk nam punn hea mon'xa vixim tannem
sanglam titlem-i khorem zalem". 42 Ani zaiteamnim Tacher visvas thevlo.

==11.   Lazarachem Moronn ==
[[File:'The Raising of Lazarus', tempera and gold on panel by Duccio di Buoninsegna, 1310–11, Kimbell Art Museum.jpg|thumb|'The Raising of Lazarus', tempera and gold on panel by Duccio di Buoninsegna, 1310–11, Kimbell Art Museum]]

11:1 Lazar nanvacho konneklo monis piddent aslo; to Maria ani tichi
bhoinn Marta, hanche borobor Betania ganvant rautalo. 2 He Marien
Somiak pormollachea telan makhlolo, ani Tache pai apleam kensamnim
puslele. Ticho bhav Lazar boro naslo. 3 Dekhun bhoinnimni Jezuk sangun
dhaddlem: "Somia, Tuzo mogacho ixtt boro nam." 4 Hi khobor aikun
Jezun mhonnlem: "He piddent to morchona; ti Devachea manak ailea,
tiche vorvim Devachea Putak mhoima mellunk zai!" 5 Marta, tichi bhoinn
Maria ani Lazar, hancho Jezu mog kori. 6 To boro nam mhonn Taka
khobor pauli; tori aslo tech svater Jezu anink don dis raulo. 7 Tea uprant
Tannem xisank mhonnlem: "Anink ek pavtt Judeiant vochum-ia". 8
Xisamnim zabab dilo: "Guruji, niktech porian Judev Tuka fatraunk kortale,
ani Tum porot thoi vetai?" 9 Jezun portipall kelo: "Eka disak bara tas asat
ki nam? Disacho cholta tache pai addollnant kiteak to hea sonvsaracho
uzvadd dekhta. 10 Punn konn ratcho cholta zalear tache pai addolltat
kiteak taka uzvadd nam!" 11 Oxem uloun zatoch, Tannem tankam
mhonnlem: "Amcho ixtt Lazar nidla, punn Hanv taka utthounk vetam". 12
Xisamnim Taka vicharlem: "Somia, to nidla zalear boro zatolo". 13 Jezun
tachea mornnachi khobor kel'li, punn To nidechea visovachi khobor
sangtalo mhonn tankam dislem. 14 Tednam Jezun tankam sarkem
sanglem: "Lazar mela; 15 ani Hanv thoi naslom mhonn, tumche pasot
khuxal zatam, tumcho visvas ghott zauncheak: punn tanger vochum-ia".
16 Zonvllo mhonnlelea Tomasan apleam vangddeam xisank mhonnlem:
"Ami-i vochum-ia, Tache bori ami-i morum-ia".

==== Jezo Jivontponn ani Jivit ====

17 Jezu paulo tednam, Lazarak fonddant ghalear char dis zal'le. 18
Betania Jeruzaleak laginch aslem, sumar tin kilometranchi vatt. 19 Ani
zaite Judev Martak ani Mariek, tanchea bhava pasot, pacharunk ailele. 20
Jezu ieta mhonn aikun, Marta Taka mellunk geli punn Maria ghorant
bosun rauli. 21 Martan Jezuk mhonnlem: "Saiba, Tum hangasor asloi
zalear, mhozo bhav morcho naslo. 22 Ani azun porian Tum Deva lagim
magxi titlem-i Dev Tuka ditoloch mhonn hanv zannom". 23 Jezun tika
mhonnlem: "Tuzo bhav novean jivo zatolo". 24 Martan taka porot
mhonnlem: "To nimannea disa, jivontponnanchea somoiar, novean jivont
zatolo mhonn hanv zannom. 25 Jezun tika portipall kelo: "jivontponn ani:
jivit Hanvuch. Zo konn Mhojer visvas dovorta, to melo-i zalear jivo astolo
26 ani zo konn jivo asa ani mhojer visvas dovorta to sasnnak morchona.
Hem tum sotman'tai?" 27 Tinnem taka mhonnlem: "Hoi, Saiba, sonvsarant
ieuncho aslo to Krist Devacho, Put to Tunch mhonn hanv sotman'tam"

==== Jezu Roddta ====

28 Oxem mhonntoch, ti aple bhoinnink apounk geli, ani tika lhuvan
mhonnlem: "Guruji hanga asa ani tuka sodta". 29 Hem aikun, ti rokddich
utthli ani Tachê sorxim geli. 30 Jezu azun gramant paunk naslo, punn
Marta Taka mell'leli thõich aslo. 31 Tika ghorant buzvonn ditale te Judev,
Maria veginch utth'ta ani bhair veta tem polleun, ti fondda sorxim roddunk
veta mhonn chintun, tiche pattlean gele. 32 Jezu aslo thoi pautoch, Taka
polleun Maria Tacheam paiam poddli; tinnem mhonnlem: "Saiba, Tum
hanga aslo zalear mhozo bhav morcho naslo". 33 Maria ani tiche sangatim
ailele te Judev roddtale te polleun, Jezu bhov khontibhorit zaun, apunn-ui
soglloch thorthorlo. 34 Tannem vicharlem: "Taka tumi khoi ghala?"
Tannim Taka sanglem: "Saiba, ie ani polle". 35 Jezu roddlo. 36 Dekhun
Judevamni mhonnlem: "Polleiat, ho tacho kitlo mog kori!" 37 Punn tanche
bhitorleam thoddeamnim mhonnlem: "Tannem kurddeache dolle ugoddle,
tor Tachean haka mornantlo nivarunk zai naslo?"

==== Jezu Lazarak Panorjivont Korta ====


38 Tednam novean khonticho huskar soddun Jezu somadhi-xim paulo; ti
ek dhol koxi asli ani tichea tonddar ek fator oddleli. 39 Jezun mhonnlem:
"Fator kuxin kaddat". Mel'leache bhoinnin Martan Taka mhonnlem:
"Saiba, taka char dis zale, atam taka ghann marteli". 40 Jezun tika
sanglem: "Tum visvas dborxi zalear Devachi mhoima dekhtelii mhonn
Hanvem tuka sangunk nam?" 41 Mhonntoch tannim fator kuxin kaddun
dovorli. Tednam dolle voir laun Jezun mhonnlem: "Bapa, Mhojem
aikoleim dekhun Tuje upkar atthoitam. 42 Mhojem sodanch aikotai mhonn
Hanv zannom aslom, punn hanga asleleam pasot Hanv oso uloilam,
Tunvem Mhaka dhaddlai mhonn tannim sotman'cheak". 43 Hem
mhonntoch To vhoddlean oso uloilo: "Lazar, bhair sor!" 44 Melolo to
bhair ailo, tache hat ani pai faliiamnim bandlele, ani tachem tondd rumalan
pangurlelem. Jezun tankam sanglem: "Tache bandpas soddat, taka
vochum-di".

==== Sanedrin Jezuk Marunk Tharav Gheta ====


[[File:Sanhedrin1.jpg|thumb|Sanhedrin1]]


45 Tannem kelelem tem polleun, Marie-xim ailele team Judevantleam
zaiteam zannamni Tacher visvas thevlo. 46 Punn tanche bhitorleam kai
zannamnim Farizevam-xim vochun Jezun kelelem tem tankam kolloilem.
47 Mhonntoch Porom'-Iadnikamni ani Farizevamni apli sobha bhorli.
Tannim mhonnlem: "Ho monis zaiteo khunna korun dakhoita. Ami kitem
kortanv? 48 Ami taka osoch soddlo zalear soglo lok Tacher visvas
dhortolo, ani Romi odbikari ieun amchea Devmondiracho ani amche
porjecho bhosm kortele". 49 Tanche modlo eklo Kaifas nahvacho, tea
vorsacho Porom-Iadnik aslo tannem tankam mhonnlem: "Tumi kaich
somzonant. 50 Sogllea raxttracho bhosm zaunche poros, porje pasot eklo
melear odik borem mhonn somzochnant". 51 Hem tannem apleach
monantlem mhonnlem nam; punn tea vorsacho Porom-Iadnik koso tannem
oxem bhakit kelem, ki Jezu porje pasot morcho aslo, 52 ani nhoich porje
pasot punn Devacheam ais-pois ximpoddleleam bhurgeank zoma korun ek
korcheak 53 Tea disa thaun Taka jivexim marunk te ievjitale. 54 Dekhun
Jezu Judevam modem ugtteponnim bhonvonam zalo, punn thoisorlo bhair
sorun oronnea lagim aslelea prantant, Efraim' nanvachea xarant gelo ani
thoi Apleam xisam borobor raulo. 55 Judevanchi Paskanchi Porob lagim
pauleli. Apli xudhi korcheak zaito lok ganv-ganvam thaun Jeruzaleak
gel'lo. 56 Te Jezuk sodtale, ani Devmondirant ekamekak mhonntale:
"Tumkam kitem dista? To porbek ietolo ki nam?" 57 Taka dhorche khatir
Porom-Iadnikamni ani Farizevamni oso hukum ghal'lo, ki Jezu khoi asa to
konnak khohor asot zalear apnnank tem kollounchem.

== 12.  Maria Jezuk Makhta ==
[[File:Jan van Scorel 002.jpg|thumb|Mary Magdalene is traditionally depicted with a vessel of ointment, in reference to the Anointing of Jesus.]]

12:1 Paskanche Porbek so dis asat mhonnlear, Jezu Betaniek ailo; Tannem
meleleantlo jivont kel'lo to Lazar hanga rautalo. 2 Thoi jeyonn kelem;
Marta poramos kortali ani Tache bori jevnnak bosleleam modem Lazar
aslo. 3 Osol zotamanxechem chodd molachem ek rat-bhor pormollit tel
gheun, Jezuche pai makhle ani apleam kensamni te pusle, ani telachea
domdomit pormollan ghor bhorlem. 4 Tednam Tacheam xisam modlo
eklo, Tacho ghat ghetolo aslo to, Judas Iskariot, hannem mhonnlem: 5
"Hem tel tin'xin denarank vikun, te duddu durbollank dium nozo asle?" 6
Taka durbollanchem poddlele mhonn nhoi, punn to chor aslo dekhun
tannem toxem mhonnlem; tache lagim pongtichi gantt astali dekhun,
tantunt ghaltale tem to apnnak kaddi. 7 Jezun mhonnlem: "Tika kimar
korum nakat, Mhaka purpachea disak tinnem ho pormol samballcho aslo.
8 Dublle sodanch tumche modem asat, punn Hanv tumche modem
sodanch aschonam.

==== Judev Lazarak Marunk Kortat ====

9 Jezu thoi asa mhonn Judev lokantleamz aiteam zannank koll'lem.
Mhonntoch te thoi aile, Jezukuch polleunk mhonn nhoi, punn Tannem
meleleantlo jivont kel'lea Lazarak-ui polleuncheak. 10 Mhonnun Porom-
Iadnikamnim Lazarak-ui jivexim marcho mhonn tharailem, 11 kiteak taka
lagun zaite zann Judev tankam soddun Jezucher visvas thevtale.

==== Jeruzaleant Jezucho Zoitivont Proves ====


[[File:Assisi-frescoes-entry-into-jerusalem-pietro lorenzetti.jpg|thumb|left|Assisi-frescoes-entry-into-jerusalem-pietro lorenzetti]]


12 Dusrea disa porbek ailelea zaitea lokan Jezu Jeruzaleak aila mhonn
aikolem. 13 Maddanchim chuddtam gheun Taka mellunk to lok bhair
sorlo ani oxi bob marunk laglo, "Zoi! Zoi! Sorvesporache nanvim ieta to,
Izraelacho Raza sodoiv!" 14 Ani Jezuk ek Ihan-xem gaddum mell'lem ani
tacher To boslo; Povitr Pustokant oxem boroun aslem: 15 "Sionache
dhuve, bhieum naka; ho polle tuzo Raza ieta, gaddvachea poracher bosun
ieta!" 16 Tache xis poilim heo vostu somzolenant; punn jednam Jezu
mhoimevont zalo, tednam Tache vixim oxem boroun aslem mhonn ani
Taka oxem kel'lem mhonn tankam ugddas ailo. 17 Lazarak fonddantlo
bhair apoilo ani taka jivont kelo tednam Jezu-xim aslo to lok bache vixim
govai ditalo. 13 Heach pasot lokachi vhoddli urponz Taka mellunk bhair
sorli: Jezun hi khunna kel'li mhonn tannim aikol'lem. 19 Tednam
Farizevamni ekamekak mhonnlem: "Pollelem mum? amchem kaich
cholona; akho sonvsar Tache pattlean chol'lo".

==== Kai Videxi Jezuchem Dorxonn Magtat ====


[[File:Papyrus 1 - recto.jpg|thumb|First page of the Gospel of John from the Tyndale Bible, 16th century]]

20 Porbechea somoiar, Devak bhozunk aileleam modem thodde Greg
aste. 21 Galileiantlea Betsaidecho Filip, hache sorxim ieun tannim oxi
magnni keli: "Saiba, ami Jezuk polleunk sodtanv". 22 Filipan vochun
Andrek sanglem: Andren ani Filipan borobor Jezuk sanglem. 23 Ani Jezun
tankam portipall kelo: "Mon'xacho Put mhoimevont zaunebo vell paulo.
24 Hanv tumkam sot sangtam, gonvacho konno zomnir poddun moronam
zalear, to tosoch urta; punn morot zalear zaitem pik dita. 25 Zo konn aplea
jivacho mog korta, to aplo jiv ibadd korta; ani zo konn hea sonvsarant
aplea jivacho dvês korta, to aplo jiv sasnnachea jivitak samballta. 26
Konn-ui Mhoji seva korta zalear, tannem Mhozo pattlav korunk zai, ani
zoi Hanv asam thoi Mhozo sevok-ui astolo. Konn-ui Mhoji seva korit
zalear, Mhozo Bap taka man ditolo".

==== Jezu Aplea Mornnachi Khobor Korta ====


27 "Atam Mhojer akant aila. Hanv kitem mbonnum! Bapa, hea vellantlo
mhaka nivar, oxem mhonnum? Nam, beach pasot Hanv hea vellak paulam.
28 Bapa, Tujea nanvak mhoima zoddun ghe". Tednam ek sorgincho tallo
ailo: "Hanvem Mhojea nanvak mhoima zoddun ghetlea ani porot mhoima
zoddun ghetolom". 29 Lagim aslelea lokan ho tallo aikolo ani mhonnlem:
Goddgoddo marla". Dusreamni mhonnlem: "Ek devdut Tache kodde
uloila". 30 Jezun portipall kelo: "Ho tallo Mhoje pasot nhoi, tor tumche
pasot gazla. 31 Atam sonvsarachi mon'subi korcho vell; atam hea
sonvsaracho odhikari bhair poddtolo. 32 Ani jednam Mhaka zomni velo
unch ubhartit, tednam soglleam mon'xank oddun haddtolom". 33 Oxem
mhonnun Apunn kosle torechem moronn bhogcho aslo, tem Tannem
dakhoun dilem. 34 Lokan Taka zabab dilo: "Krist sodankal jivo astolo
mhonn ami Xastrantlem aikolam. Mon'xachea Putak ubarunk zai mhonn
Tum koso sangtai tor? Moh'xacho Put konn?" 35 Jezun tankam mhonnlem:
"Anink iloch vell tumche sovem uzvadd asa. Uzvadd astanam cholot
ravat, nam tor tumi kallokak sampoddteleat; kallokant cholta to apunn
khoi veta to nokllo. 36 Tumkam uzvadd astanam uzvaddacher visvas
dhorat, ani tumi uzvaddachim bhurgim zateleat".

==== Judevancho Ovisvas ====


Oxem sangun, Jezu tanche sorxilo gelo ani liplo. 37 Zori Tannem itleo
khunna tanche hujir kel'leo, tori tannim Tacher visvas thevlonam; 38 Izaias
provadean sangun dovorlelem tem ghoddon ieuncheak, hem oxem zalem;
tannem mhonnlelem tem oxem: "Sorvespora, amcho, nirop konnem manun
ghetla? Ani Sorvesporachi sokti konnak dokhol zalea?" 39 Khorench
tanchean sot manunk zalemna, kiteak mholear oxem-i Izaasan sangun
dovorlelem: 40 "Tanche dolle Tannem kurdde keleat, ani tanchem kalliz
darunn kelam: oxem apleam dolleamnim tim polleunchinant, tim aplea
monant somzochimnant, tim Mhoje-xim portun ieunchimnant, ani Hanv
tankam borim korchonam". 41 Jezuchi mhoima dekhli tednam Tache
sombondim Izaias oso uloilo. 42 Tori astanam odhikareantleam zaiteam
zannamni Tacher visvas dovorlo, punn te hem bhailean dakhoi nasle,
kiteak tankam Farizevanchi bhirant asli ani apnnank devosthanantle bhair
ghaltit mhonn te bhietale; 43 Karann, Devache xebaske-von mon'xanche
xebaskechi te odik porva kortale.

[[File:Stefan Lochner 006.jpg|thumb|left|Stefan Lochner  Last Judgement, c. 1435. Wallraf-Richartz Museum, Cologne.]]

==== Jezuchea Utra pormonne Mon-subi ====


44 Jezun vhoddlean mhonnlem: "Mhojer visvas thevta to Mhojeruch nhoi,
bogor Mhaka pattoila Tacher visvas thevat. 45 Ani Mhaka polleta to
Mhaka pattoila Taka polleta. 46 Hanv sonvsarant uzvadd koso ailam;
dekhun Mhojer visvas dovorta to kallokant urchonam. 47 Konn-ui Mhojim
utram aikoleant astanam tim pallinam zalear, Hanv tacher khastichem
formonn marinam, kiteak sonvsaracher khastichem formonn marcheak
Hanv ieunk nam, punn sonvsarachem taronn korunk ailam. 48 Mhaka
lekhinam ani Mhojim utram manun ghenam, tachi mon'subi kortolo konn
eklo asa; jem utor Hanv uloilam tench nimannea disa tachi mon'subi
kortelem. 49 Kiteak Mhojech osttongim Hanv ulounk nam; bogor Hanvem
kitem sangchem ani kitem ulounchem tem Mhaka pattoila tea Bapan
Mhaka formailam. 50 Ani Tacho hukum' sasnnachem jivit mhonn Hanv
zannom. Dekhun Hanv uloitam zalear, jem Bapan Mhaka sanglam titlench
Hanv uloitam".

== 13.  Jezu Xisanche Paim Dhuta ==
[[File:Última Cena - Da Vinci 5.jpg|thumb|left|Depictions of the Last Supper in Christian art have been undertaken by artistic masters for centuries, Leonardo da Vinci's late 1490s mural painting in Milan, Italy, being the best-known example. Da Vinci 5]]
[[File:Meister des Hausbuches 003.jpg|thumb|Christ Washing the Feet of the Apostles by Meister des Hausbuches, 1475 (Gemäldegalerie, Berlin).]]

13:1 Paskanche Porbe adim, Jezu hea sonvsarantlo bhair sorun Bapa-xim
vecho Aplo vell paulo mhonn zanno aslo. Tannem sonvsarant asleleam
Apleancho mog kel'lo, punn atam sopurnnaien tancho mog korun dakhoilo.
2 Tanchem ratchem jevonn choltalem. Simanvacho put Judas Iskariot,
hachean Tacho ghat gheuncho mhonn devcharan monant ghal'lem. 3
Bapan sogllem Aplea hatant dilam, Apunn Deva thaun aila ani Deva-xim
veta mhonn zanno zaun, 4 Jezu jevnnavelo utthlo, ani Aplem avoronn
kaddun Aplea penkttak Tannem ek rumal bandlo. 5 Uprant, eka tostant
udok otoun To xisanche pai dhuunk laglo, ani Apnnak bandlolo tea
rumalak te pusunk laglo. 6 To simanv Fedru sorxem gelo; Pedrun Taka
mhonnlem: "Somia, Tum mhoje pai dhutai?" 7 Jezun taka portipall kelo:
"Hanv kortam tem tuka atam somzonam, punn magir somzotelem". 8
Pedrun Taka mhonnlem: "Mhoje pai dhuunk hanv tuka kodinch diuncho
nam". Jezun taka portun mhonnlem: "Hanv tuka dhuinam zalear, Mhojea
vangdda tuka kaich aschemna. 9 Simanv Pedrun portipall kelo: "Toxera
zalear, Somia, mhoje paich nhoi, bogor mhoje hat ani mhoji tokli-i dhu'.
10 Jezun taka mhonnlem: "Nhala tannem fokot pai dhulea puro: to
soglloch nitoll asa; tumi tor nitoll asat, punn soglle nant". 11 Apnnacho
ghat konn ghetolo aslo tem To zanno aslo; tea pasot Tannem mhonnlem:
"soglle tumi nitoll nant". 12 Tanche pai dhuun zatoch, Aplim angvostram
ghalun, Jesu aple svater portun ailo. Tannem mhonnlem: "Hanvem
tumkam kitem kelam tem tumi somzoleat mum? 13 Tumi mhaka Guru ani
Somi mhonntat; ani tumi sarkem uloitat, kiteak Hanv khorench Guru ani
Somi. 14 Mhonntoch, tumcho Somi ani Guru zaun-ui, Hanvem tumche pai
dhule zalear, tumim-i ekamekache pai dhuunk zai. 15 Hanvem tumkam
dekh dilea: hanvem tumkam kelam toxench tumim-i korchem. 16 Hanv
tumkam sot sangtam, aplea dhoniavon chakor vhodd nhoi; toxench konn
pattoilolo apnnak pattoila tache-von vhodd nhoi. 17 Hem zanno zaun, tumi
tem korxat zalear, tumi subhagi! 18 Hanv tumchi soglleanchi khobor
korinam; konnak Hanvem vinchun kaddleat te Hanv zannom; punn Povitr
Pustokantlem hem utor pallon ieunk zai: Zo Mhoje borobor jevnnak bosla,
tannench Mhojer khontt ubarlea. 19 Hem ghoddche adim Hanv tumkam
atam sangtam, tem ghoddon ietelem tednam Hanvuch to mhonn tumi
sotman'cheak. 20 Tumkam sot sangtam: Hanv dhaddtam taka konn-ui
manun gheta zalear, to Mhaka manun gheta: ani Mhaka manun gheta to
Mhaka pattoila Taka manun gheta". 


==== Jezu Ghatkeachi Ievzonn Ugtti Korta ====


[[File:Le baiser de Judas Heures Charles d'Angoulême XVe.jpg|thumb|left|The kiss of Judas Iscariot, coloured engraving, 15th century.]]


21 Oxem uloun zatoch Jezu khontibhorit zalo ani hachi govai diun
Tannem mhonnlem: "Hanv tumkam sot sangtam, tumche bhitorlo eklo
Mhozo ghat ghetolo". 22 To konnachi khobor kortalo gai mhonn
dubhavun, xis ekamekak polleunk lagle. 23 Tacheam xisam modlo eklo,
Jezu mog kori to, Jezuchea horddeak tenkun aslo; 24 dekhun Simanv
Pedrun taka khunna korun mhonnlem: "To konnachi khobor korta?" 25
Tannem apli tokli Jezuchea horddear bagaun Taka mhonnlem: "Saiba to
konn?" 26 Jezun portipall kelo: "Zaka Hanv unddeacho kuddko buddoun
ditolom, toch to". Ani unddeacho kuddko buddoun, Tannem Judasak,
Simanv Iskariotachea putak, dilo. 27 Unddeacho kuddko ghetlea uprant,
tache bhitor Soitan riglo. Jezun taka mhonnlem: "Tum korunk vetai tem
veginch kor". 28 Kitea pasot Tannem oxem taka mhonnlem, hem jevnnak
boslelea dusrea konnakuch somzonk nam. 29 Judasa lagim pongtichi gantt
asli dekhun Jezun taka oxem mhonnlem mhonn kai zannank dislem:
"Porbek amkam gorjechem tem ghe" vo "durbollank kitem-i ghal". 30
Mhonntoch unddeacho kuddko ghettlea uprant, to rokddoch bhair sorun
gelo. Rat zal'li.

==== Novi Adnea ====


31 To bhair vetoch, Jezun mhonnlem: "Atam Mon'xachea Putak mhoima
mell'li ani Tache sovem Devak mhoima mell'li. 32 Devak Tache sovem
mhoima mell'li zalear Dev-ui Taka Apnna sovem mhoima ditolo, ani
rokddoch Taka mhoimevont kortolo. 33 Mhojea supurleam bhurgeamno,
anink thoddoch vell tumche sangatim asam. Tumi Mhaka sodteleat; ani
zoxem Hanvem Judevank mhonnlam, toxem Hanv atam tumkam-i
sangtam: 'Zoi Hanv vetam thoi tumi atam ieunk xokonant'. 34 Ek novi
adnea tumkam ditam: ekamekacho mog korat: Hanvem tumcho mog kela,
tosoch tumi-i ekamekacho mog korat. 35 Ekamekacho mog korxat zalear,
tumi Mhoje xis mhonn soglleam mon'sank kolltelem."

==== Pedrache Nakarnnechem Bhakit ====


[[File:The Denial of Saint Peter-Caravaggio (1610).jpg|thumb|The Denial of Saint Peter-Caravaggio (1610)]]

36 Simanv Pedrun Taka mhonnlem: "Saiba, Tum khoi vetai?" Jezun
portipall kelo: "Hanv vetam thoi tum atam ieunk xokonai, punn magir
ietoloi". 37 Pedrun Taka vicharlem: "Saiba, kiteak hanv Tuje pattlean
atam ieunk xokonam? Tuje pasot hanv mhozo jiv diunk toiar!" 38 Jezun
zabab dilo: "Hoi? Mhoje pasot tum jiv diunk toiar asai? Hanv tuka sot
sangtam, kombean sad ghalche adim, tin pavtti tum mhaka nakartoloi".

== 14.  Bapa-Xim Vochpachi Vatt Jezu ==


14:1 "Tumchem kalliz uchamboll zaum noie; zoso tumi Devacher visvas
dovortat toso Mhojer-ui dovrat. 2 Mhojea Bapachea ghorant puskoll svato
asat; oxem nhoi aslem zalear, Hanv tumkam svat toiar korunk vetam
mhonn tumkam sangtolom aslom? 3 Ani vochun tumkam svat toiar kelea
uprant, Hanv novean ietolom ani tumkam Mhoje-xim vhortolom; oxem,
zoi Hanv asam, thoi tumi-i asteleat. 4 Ani zoi Hanv vetam, ti vatt tumi
zannot". 5 Tomasan Taka mhonnlem: "Saiba, Tum khoi vetai tem ami
nokllonv tor vatt koxi zanno zateleanv?" 6 Jezun taka zap dili: "Vatt, sot
ani jivit Hanvuch; konnuch Bapa-xim vochonam bogor Mhoje vorvim. 7
Tumkam Mhoji ollokh asli zalear, Mhojea Bapachi ollokh tumkam asteli
asli; atanchean tumi Taka ollkhotat ani tumim Taka dekhla". 8 Filipan
Taka mhonnlem: "Saiba, amkam Bap dakhoi: itlench amkam puro". 9
Jezun taka portipall kelo: "Filip, itlo vell tumche sangatim asam, ani azun
tumi Mhaka ollkhunk nam? Zo konn Mhaka polleta, to Mhojea Bapak
polleta; amkam Bap dakhoi', oxem tujean koxem mhonnum ieta? 10 Hanv
Bapa sovem asam ani Bap Mhoje sovem asa mhonn tum sotmaninai? Jim
utram Hanv tumkam sangtam tim Hanv Mhojech osttongim uloinam; punn
Mhoje sovem asa to Bap Aplim kortutvam koirt asa. 11 Mhojem
sotmanun gheiat: Hanv Bapa sovem asam, ani Bap Mhoje sovem asa;
kortutvank lagon tori sotmanat. 12 Hanv tumkam sot sangtam: zo konn
Mhojer visvas dhorta, to Hanv kortam tim kortutvam apunn-ui kortolo, ani
tanche poros xrextt kortutvam kortolo, kiteak Hanv Bapa-xim vetam. 13
Tumi Mhojea nanvan magxat titlem-i Hanv kortolom, ani oxi Puta sovem
Bapak mhoima mellteli; 14 tumi kitem-i Mhoje nanvim magxat zalear
Hanv tem kortolom.


==== Jezu Povitr Atmo Bhasaita ====


[[File:Vienna Karlskirche frescos4b.jpg|thumb|Depiction of the Holy Spirit dove (ceiling fresco in St. Charles's Church, Vienna, 1700's)]]


15 Tumi Mhozo mog kortat zalear, Mhojeo adnea samballteleat. 16 Ani
Hanv Bapa kodde magtolom ani To tumkam anink ek Xerati ditolo ani Ho
tumche sovem sodankal astolo. 17 Toch to sotacho, Atmo, sonvsar Taka
gheunk xokonam, kiteak sonvsar Taka pollenam ani Taka ollkho-i nam;
punn tumi Taka ollkhotat, kiteak To tumche sangatim rautolo ani tumche
bhitor astolo. 18 Hanv tumkam onath koxe sanddchonam; punn
tumche-xim ietolom. 19 Anink thoddoch vell asa ani sonvsar Mhaka anink
dekhchonam, punn tumi Mhaka dekhteleat kiteak Hanv jivo asam ani
tumi-i jive asteleat. 20 Hanv Mhojea Bapa sovem asam ani tumi Mhoje
sovem asat ani Hanv tumche sovem asam mhonn tea disa tumkam
kolltelem. 21 Mhojeo adnea gheta ani pallta toch Mhozo mog korta; ani
Mhozo mog korta tacho Mhozo Bap mog kortolo, ani Hanv tacho mog
kortolom ani taka Mhoji ollokh ditolom". 22 Zo Iskariot nhoi tea Judasan
Taka mhonnlem: "Saiba. Tum sonvsarak Tuji ollok diunchonai punn
amkam ditoloi, hem oxem kitem?" 23 Jezun taka portipall kelo: "Konn
Mhozo mog korta zalear, Mhojem utor samballtolo, ani, Mhozo Bap
tacho mog kortolo, ani Ami tache thai ietelenv ani tache sovem thikann
kortelenv. 24 Mhozo mog korinam to Mhojim utram samballinam; ani jem
utor tumi aikotat tem Mhojem nhoi, punn Mhaka patthoila tea Bapachem.
25 Tumche modem astanam, Hanvem tumkam heo gozali sangleat. 26
Punn Bap Mhoje nanvim tumkam Xerati dthaddtolo, to Povitr Atmo
tumkam sogllem xikoitolo ani Hanvem tumkam sanglam tem sogott
tumchea monant haddtolo. 27 Xanti tumkam dovortam; Mhoji xanti
tumkam ditam; sonvsar dita toxi Hanv ti tumkam dinam. Tumchem kalliz
uchamboll vo bhezudd zaum noie. 28 Hanv vetam ani Hanv tumche-xim
ietam, oxem Hanvem tumkam sanglam, mhonn tumim aikolam. Tumim
Mhozo mog kel'io zalear Hanv Bapa sorim vetam mhonn tumi
sontosbhorit zatele asleat, kiteak Bap Mhoje-von vhodd. 29 Hem ghoddon
ailea uprant tumi visvas dovorcheak atam hem ghoddche adim Hanvem
tumkam sanglam. 30 Anink tumche lagim chodd Hanv ulounchonam. Hea
sonvsaracho odhikari ieuncho zalo; Mhoje voir taka koslich podvi nam; 31
punn Hanv Bapacho mog kortam ani Bapan formailam tem palltam mhonn
sonvsarak kollon ieunk zai. Utthat, hangasorle vochum-ia".

== 15.  Jezu Khori Dak-Vel ==

[[File:Christ the True Vine icon (Athens, 16th century).jpg|thumb|Christ the True Vine icon (Athens, 16th century)]]

15:1 "Hanv khori dak-vel ani Mhozo Bap kullvaddi 2 Mhoje sovem
follam dinam to dor-ek fantto To katrun uddoita, ani follam dita to dor-ek
fantto odik follam diuncheak, To bhenddta. 3 Hanv tumche lagim uloilam
tea utra vorvim tumi nitoll zaleat. 4 Mhoje sovem ravat ani Hanv-ui
tumche sovem rautam. Fantto dak-velik lagon raulea xivai, tachean apxim
follam diunk zainant; toxench tumi Mhoje sovem raulea xivai tumchean-ui
follam diunk zainant. 5 Hanv dak-vel, tumi fantte. Zo Mhoje sovem rigun
rauta ani zache sovem Hanv rautam, to subham' follam dita, kiteak Mhoje
viret tumchean kaich korunk zainam. 6 Konnui monis Mhoje sovem rigun
ravonam zait zalear, to eka katrun uddoilelea fanttea sarko sukta; osle
fantte zoma kortat ani ujean uddoitat ani te lastat. 7 Tumi Mhoje sovem
rigun rauxat ani Mhojim utram tumche sovem zai tem magat ani tumkam
tem ghoddtelem. 8 Tumi subham' rautit zalear, tumkam follam diunchim,
ani Mhoje xis tumi zaunche, hi Mhojea Bapachi mhoima. 9 Zoso Bapan
Mhozo mog kela toso Hanvem-i tumcho kela; Mhojea mogant ravat. 10
Hanvem Mhojea Bapacheo adnea samball'leat ani Tachea mogant Hanv
asam, toxench tumi-i Mhojeo adnea samballxat zalear, Mhojea mogant
rauteleat. 11 Mhoji khuxalkai tumche sovem ascheak ani tumchi
khuxalkai purnn zauncheak Hanvem tumkam heo vostu sangleat. 12 Mhoji
adnea hi: Hanvem tumcho mog kela tosoch tumi-i ekamekacho korat. 13
Konnem zor apleam ixttam pasot aplo jiv dilo, hache poros vhoddlo mog
nam! 14 Hanv formaitam tem tumi korxat zalear, tumi Mhoje ixtt. 15 Hea
fuddem Hanv tumkam chakor mhonnchonam, kiteak aplo dhoni kitem
korta tem chakor nokllo; punn Hanv tumkam ixtt mhonntam, kiteak
Mhojea Bapachem Hanvem aikolam titlem-i Hanvem tumkam kolloilam.
16 Tumi Mhaka vinchun kaddunk nam, punn Hanvem tumkam vinchun
kaddleat, ani hea pasot tumkam nemleat ki tumi vechem ani follam, togtat
toslim follam, tumi diunchim. Oxem Mhoje nanvim Bapa kodde tumi
magtat titlem-i To tumkam ditolo. 17 Hi Mhoji adnea tumkam:
ekamekacho mog korat.


==== Sonvsar Xisancho Dves Kortolo ====


18 Sonvsar tumkam zollta zalear, tumkam zollchê adim to Mhaka zoll'la
mhonn zanno zaiat. 19 Tumi sonvsarache nhoi, ani Hanvem tumkam
sonvsarantle vinchun kaddleat dekhun, sonvsar tumkam zollta. 20 Chakor
aplea dhonia poros vhodd nhoi: oxem Hanvem tumkam sanglam, tacho
ugddas dhorat. Tannim Mhaka dhumallo dila zalear, tim tumkan-i
dhumallo ditelim; tannim Mojem utor samball'lam zalear, tumchem-i
samballtelim. 21 Punn hem sogllem Mhoje pasot tim tumkam kortelim,
kiteak Zannem Mhaka patthoila Taka tim ollkonant. 22 Hanv ieunk naslom
ani tanche lagim ulounk naslom zalear, tankam guneanv ascho naslo; punn
atam tankam aplea guneanvachem koslench nib nam. 23 Mhaka zollta to
Mhojea Bapak-ui zollta. 24 Konnench korunk nant toslep kornnio Hanvem
tanche modem korunk nasleo zalear, tankam guneanv ascho naslo; punn
khorench tannim hem sogllem dekhlam, tori astanam tim Mhaka ani
Mhojea Bapak-ui zolltat. 25 'Karanna viret tãnnim Mhozo dves kelo': hem
utor zemtanchea xastrant boroilelem asa, tem ghoddonk zai mhonn oxem
zalam. 26 Zaka Hanv Bafia koddsun tumche sorim patthoitolom to Xerati,
mhonnge Bapa-sun nipzota to sotacho Atmo, ietolo tednam, to Mhoje
vixim govai ditolo; 27 ani survatek thaun tumi Mhoje sangatim asat
dekhun, tumi-i Mhoji govai ditele".

== Chapter 16 ==


16:1 "Tumcho bhavart halonam
zauncheak hem Hanvem tumkam sanglam. 2 Te tumkam devosthanantle
bhai-raitele; khorem mhollear oslo vell pavot ailo, ki zo konn tumkam
jivexim marta to apunn Devachi bhokti korta mhonn somzotolo. 3 Ani
tãnnim Bapak ani Mhaka-i ollkhunk nam dekhun te oxem kortele. 4
Tancho vell pautoch Hanvem tumkam heo vostu sangleleo mhonn tumkam
ugddas zauncheak, Hanvem teo tumkam sangleat.


==== Povitr Atmeachem Kam' ====

[[File:Rom, Vatikan, Basilika St. Peter, Die Taube des Heiligen Geistes (Cathedra Petri, Bernini).jpg|thumb|left|Rom, Vatikan, Basilika St. Peter, Die Taube des Heiligen Geistes (Cathedra Petri, Bernini)]]
[[File:Pentecostés (El Greco, 1597).jpg|thumb|El Greco's depiction of Pentecost, with tongues of fire and a dove representing the Holy Spirit's descent. Pentecostés (El Greco, 1597)]]

Hanv tumche modem aslom dekhun, survatek thaun Hanvem tumkam heo
vostu sangunk nasleo. 5 Punn atam Hanv Mhaka patthoila Tache-xim
vetam; tori Tum khoi vetai gai mhonn tumche bhitorlo eklo-i Mhaka
vicharinam. 6 Punn Hanvem tumkam heo vostu sangleat dekhun, tumchim
kallzam khontin bhorlean. 7 Tori astam Hanv tumkam sot sangtam: Hanv
gelom zalear tumkam adavachem; hanv vochonam zain zalear, Xerati
tumche sorim ieunchonam; punn Hanv gelom zalear, Taka tumche sorim
dhaddtolom. 8 Ani To ietolo tednam patka vixim, niti vixim ani nirnnoia
vixim To sonvsarak guneanvkari kortolo. 9 Patka vixim, kiteak tannim
Mhojer visvas dovorlonam; 10 niti vixim, kiteak Hanv Bapa-xim vetam
ani tumi Mhaka anink polleunche nant; 11 nirnnoia vixim, kiteak hea
sonvsarachea odbikareacher khastichem formonn poddlem. 12 Azun
zaiteo vostu Hanvem tumkam sangcheo asat, punn teo tumchean atam
monant gheunk zainant. 13 Sotacho Atmo ietolo tednam, To tumkam
purnn sot xikoitolo; kiteak To Aplea podorchem ulounononam, punn jem
kitem To aikota tem To sangtolo, ani ghoddchem asa tem sogllem
tumkam kolloitolo. 14 To Mhaka mhoima ditolo, kiteak jem To tumkam
kolloitolo, tem To Mhoje koddsun ghetolo. 15 Jem Bapachem tem
sogllem Mhojem; hea pasot Hanvem oxem mhonnlam: tumkam kolloitolo
tem To Mhoje koddsun ghetolo.


==== Khont ani Sontos ====

16 Thoddeach vellan tumi Mhaka dekhchenant; ani anink thoddea vellan
tumi Mhaka polleteleat. 17 Tacheam xisantleam kai zannamnim ekamekak
mhonnlem: "To sangta: 'thoddeach vellan tumi Mhaka dekchenant, ani
thoddea vellan tumi Mhaka polleteleat' ani 'Hanv Bapaxim vetam' —hem
To amkam mhonnta tem kitem?" 18 Tor te mhonntale: "To 'thoddeach
vellan' oxem mhonnta tem kitem? To sangta tem amkam somzonam." 19
Te Apnnakodde vicharunk kortale mhonn zanno zaun Jezun mhonnlem:
"Thoddeach vellan tumi Mhaka dekhchenant ani anink thoddea vellan tumi
Mhaka polleteleat' oxem Hanvem mhonnlam tacho orth tumi ekameka
kodde vichartar? 20 Hanv tumkam sot sangtam, tumi roddteleat ani
pinrgoteleat punn sonvsar khuxalbhorit zatolo; tumi khontibhorit zateleat,
punn khontiche bodlek tumkam melltolo sontos. 21 Ek bail porsut
zaunchea vellar aplo vogot paulo mhonn kontibhorit zata, punn bhurgeak
zolm ditoch sonvsarant ek monis zala mhonn sontosun, tika anink
khonticho ugddas zainam. 22 Toxench tumkam atam khont zalea, punn
Hanv tumkam novean polletolom, ani tumchem kalliz khuxalborit zatelem,
ani tumchi khuxalkai konnuch tumchea kallzantli kaddcho nam. 23
Mhojea nanvan Bapa lagim tumi kitem-i magxat zalear, To tumkam ditolo.
24 Azun porian tumi Mhoje nanvim kitench magunk ham; magat ani
tumkam melltelem, ani oso tumcho anond purnn zatolo".

==== Sonvsaracher Zoit ====

25 "Hem sogllem Hanvem tumkam voparimni sanglam; punn oslo vell
pavot ailo, ki Hanv anink tumche kodde voparimni ulouncho nam, punn
Bapa vixim ugddapem uloitolom. 26 Tea disa tumi Mhoje nanvim
magteleat; ani tumche khatir Hanv Bapa lagim magtolom mhonn Hanv
tumkam sanginam; 27 Karonn Bap khaxa tumcho mog korta, kiteak
tumim Mhozo mog kela ani hanv Deva-sun upzolam mhonn tumim visvas
dhorla. 28 Hanv Bapa-sun upzolam ani sonvsarant ailam; atam sonvsar
soddum Hanv Bapaxim vetam". 29 Tacheam xisamnim mhonnlem: "Atam
ki Tum ugddapim uloitai, voparimni nhoi! 30 Tum sogllem zannoi mhonn
atam amkam koll'lem, konnem Tuka kitench vicharchi goroz nam; hea
pasot Tum Deva thaun ailai mhonn ami visvas dhortanv". 31 Jezun tankam
portipall kelo: "Atam tori tumi visvas thevtat? 32 Oslo vell pavot ailo,
khoreponnim to paulo, ki tumi soglle ap-aple vatten ximpoddteleat ani
Mhaka eklo sanddteleat; khorench mhollear Hanv eklo nam, Mhojea
sangata Bap asa. 33 Mhoje sovem tumkam sovosteai mellcheak, Hanvem
tumkam oxem mhonnlem: Sonvsarant tumkam khont astelich; punn
kalljidar zaiat! Hanvem sonvsaracher zoit vhelam."

== 17.  Xisam Khatir Jezuchem Prarthon ==

[[File:Christ Taking Leave of the Apostles.jpg|thumb|left|Christ Taking Leave of the Apostles]]

7:1 Oxem Jezu uloilo; uprant Aple dolle sorgak laun Tannem mhonnlem:
"Bapa, vell paulo, Putan Tuka mhoima diuncheak, Tujea Putak
mhoimevont kor. 2 Tunvem Taka dileleam soglleank sasnnachem jivit
diuncheak, Tunvem akhea mon'xakullacher Taka odhikar dilai. 3
Sasnnachem jivit tem hem: tannim Tuka ekleach khorea Devak ani
Tunvem patthoilai tea Jezu Kristak ollkhun gheunk. 4 Hanvem Tuka
prithumecher mhoima dili; Tunvem Mhaka korunk dil'lem kam' Hanvem
xarti pavoilem. 5 Atam, Bapa sonvsar asche adim Tujea sangata ji Mhaka
mhoima asli, tech mhoimen Mhaka bhor. 6 Sonvsarantle kaddun Tunvem
mhaka dileai team mon'xank Hanvem Tujem nanv kollit kelem; te Tuje
asle, ani. Tunvem te Mhaka dilei, ani tannim Tujem utor samball'lam. 7
Jem sogllem Tunvem Mhaka dilai tem Tuje koddsun ieta mhonn atam
tankam koll'lem. 8 Jixikovnn Tunvem Mhaka dileai ti Hanvem tankam
dilea, ani tannim ti manun ghetlea, ani Hanv Tuje-sun ailam mhonn tannim
khoreponnim ollkhun ghetlam; ani Tuvench Mhaka patthoilai mhonn
tannim sotman'lam. 9 Tanche pasot Hanv magtam; sonvsara pasot
maginam, punn Tunvem Mhaka dileai tanche pasot magtam, kiteak te
Tuje. 10 Jem Mhojem tem sogllem Tujem, ani jem Tujem tem sogllem
Mhojem; ani tanche vorvim Mhaka mohima mell'lea. 11 Ani atam Hanv
anink sonvsarant nam, punn te sonvsarant asat, ani Hanv Tuje-xim ietam.
Povtir Bapa, Tunvem Mhaka dileai tankam Tuje nanvim samball, oxem
te-i amche bori ek zauncheak. 12 Tanche sangatim astanam, Tunvem
Mhaka dileai tancho Tuje nanvim Hanv samball kortalom. Hanvem
tankam rakhle, ani Povtir Pustokantlem utor khorem zauncheak, zachem
nisontton zaunk zai aslem taka ekleakuch bhairaun, tanche bhitorlo
konnuch ibadd zalona. 13 Punn atam Hanv Tuje sorim ietam, ani azun
sonvsarant astanam heo vostu uloitam, Mhozo sontos tankam sopurnnaien
mellcheak. 14 Hanvem utor tankam dilam, ani zoso Hanv sonvsaracho
nhoi, toxe te-i sonvsarache nhoi dekhun, sonvsar tancho dves korta. 15
Tum tankam sonvsarantle kadd mhonn Hanv maginam, punn Noxtteachea
hatantle tankam rakh mhonn magtam. 16 Hanv sonvsaracho nhoi, toxe te-i
sonvsarache nhoi. 17 Sota vorvim sonvskarlele kor; Tujem utor sot. 18
Zoso Tunvem Mhaka sonvsarant patthoilai, toxech Hanvem-i tankam
sonvsarant patthoileat. 19 Ani te sota vorvim sonvskarlele zauncheak,
tanche pasot Hanv Mhakach sonvskartam. 20 Hanv magnnem kortam tem
hanchech pasot nhoi, tor tanchea utra vorvim jim Mhojer visvas
dovortelim tanche-i pasot. 21 Tim sogott ek zaum; Tum, Bapa, Mhoje
sovem asai ani Hanv Tuje sovem asam, tech bhaxen tim-i Amche sovem
ek zaum, ani oxem Tunvem Mhaka patthoilai mhonn sonvsar visvas
dhorum. 22 Ami ek, toxim tim ek zauncheak, Tunvem Mhaka dileai timhoima Hanvem tankam dile1a. 

[[File:P108-Joh-17 23-24-POxy4447-III.jpg|thumb|Papyrus 108 (second or third century) containing John 17:23-24 from the end of the Farewell discourse]]

23 Hanv tanche sovem ani Tum Mhoje
sovem: oxim tim sopurnnaien ek zaum ani Tunvem Mhaka patthoilai
mhonn, ani zoso Tunvem Mhozo mog kelai tosoch Tunvem tancho-i mog
kelai mhonn sonvsar ollkun gheum. 24 Bapa, zoi Hanv asam, thoi Tunvem
Mhaka dileai tim-i aschim mhonn Mhoji khoxi, ani oxi Tunvem Mhaka
dileai ti mhoima tannim polleunchi kiteak sonvsar rochche adim Tunvem
Mhozo mog keloi. 25 Promannik Bapa, sonvsaran Tuka ollkhun gheunk
nam, punn Hanv Tuka ollkhotam; ani Tunvem Mhaka patthoilai mhonn
hannim ollkholem. 26 Hanvem tankam Tujem nanv kolloilam ani
kolloitolom, Tunvem Mhozo mog kelai toch mog tanche sovem ascheak
ani Hanv-ui tanche sovem ascheak".

== 18.  Jezuk Dhorun Vhortat ==

[[File:Fra Angelico 020.jpg|thumb|left|The Capture of Christ by Fra Angelico, c. 1440, depicting Judas and Peter, cutting the ear of the Malchus, the servant of Caiaphas.]]

18:1 Oxem uloitoch, Jezu Apleam xisam sangata Kedron vallache
poltoddi gelo. Thoi ek bag asli; tantunt To Apleam xisam borobor bhitor
sorlo. 2 Ghatki Judas ho zago ollkotalo, kiteak sobar pavtti Jezu thoi
Apleam xisam borobor vocho. 3 Judas ek poltton ani Porom-Iadnikamni
ani Farizevamni dhaddleleam chovkidarank gheun ailo; divtteo, uzvaddi
ani hatiaram gheun te thoi paule. 4 Tednam Jezu, Apnnak kitem
ghoddtelem aslem tem sogllem zanno zaun, fuddem sorlo; Tannem tankam
mhonnlem: "Tumi konnak sodtat?" 5 Tannim Taka zabab dilo:
"Nazaretchea Jezuk". Jezun tankam mhonnlem; "Hanv to". Ghatki Judas
tanche bori ubo aslo. 6 Jednam Tannem 'Hanv to' mhonnlem, tednam te
pattim sorle ani zomnir xevttole. 7 Novean Tannem tanche kodde
vicharlem: "Tumi konnak sodtat?" Ani tannim mhonnlem: "Nazaretchea
Jezuk". 8 Jezun portipall kelo: "To Hanv mhonn Hanvem tumkam
sanglem; mhonntoch, tumi Mhaka sodtat zalear, hankam vochum-diat". 9
Oxem Tannem mhonnlem tem utor ghoddon ieunk zai aslem: "Tunvem
Mhaka dileai tanche bhitorlea ekleak legun Hanvem ibadd zaunk diunk
nam". 10 Simanv Pedru kodde ek torsad asli, ti tannem bhair kaddli, ani
Porora-Iadnikachea chakracher marun tacho uzvo kanuch katorlo. Tea
chakrachem nanv Malku. 11 Jezun Pedruk mhonnlem: "Tuji torsad poteant
ghal; Bapan Mhaka dilam tem patr Hanv pieunchonam?"


==== Jezu Anasa Mukhar ====


[[File:Jesús en casa de Anás Museo del Prado José de Madrazo.jpg|thumb|left|Jesus about to be struck in front of the High Priest Annas, as in John 18:22, depicted by Madrazo, 1803.]]

12 Polttonen, tichea sardaran ani Judevanchea chovkidaramni Jezuk
dhorlo ani bandlo. 13 Tannim Taka pollo Anasager vhelo kiteak to
Kaifasacho, tea vorsachea Porom'Iadnikacho, sasro aslo. 14 Porje khatir
eklo monis melear odik faideachem mhonn Judevank bud dil'li to hoch
Kaifas.


==== Pedru Jezuk Nakarta ====

[[File:Rembrandt Harmensz. van Rijn 012.jpg|thumb|Pedru Jezuk Nakarta. Rembrandt Harmensz. van Rijn 012]]

15 Simanv Pedru ani dusro eklo xis Jezu pattlean geie. Ho xis Porom'-
Iadnikache ollkhicho aslo dekhun, Jezu borobor to Porom-Iadnikachea
angnnant bhitor sorlo, 16 punn Pedru dara bhair raulo. Porom'-Iadnikache
ollkicho aslo tea dusrea xisan dar-rakhnne kodde utor ghalem ani Pedruk
bhitor kaddlo. 17 Dar-rakhnnen Pedruk mhonnlem: "Tum-i hea
mon'xacheam xisantlo nhoi?" Tannem mhonnlem: "Hanv nhoi". 18 Itlea
mhonno-sor, hinv khatalem dekhun, kollxeancho doktto kel'lo tache
bhonvtim ravun chovkidar ani chakram xek ghetalim; Pedru-i tanche bori
aslo ani xek ghetalo.

==== Mha-Iadnik Jezuchi Chovkosi Korta ====


19 Porom-Iadnik, Jezuk kai vichar ghalun, Tacheam xisam ani xikovnne
vixim Tachi chovkoxi korunk laglo. 20 Jezun taka zabab dilo: "Sot'ten
Hanv sobhemazar uloilam; sodanch Hanvem devosthanant ani
Devtmondirant sogott Judev ektthai zatat thoi xikovnn dilea; guptim Hanv
kitench ulounk nam. 21 Mhoje lagim kiteak vichartai? Mhaka aikolam
tanche lagim Hanvem kitem mhonnlam tem vichar; Hanvem sanglam tem
te bore zannot". 22 Tannem oxem mhonnonam fuddem, thoi aslelea eka
chovkidaran Jezucher thapott marlem ani mhonnlem: "Mha-Iadnikak tum
oso zabab ditai?" 23 Jezun oxi zap dili: "Hanv vankddem uloilam zalear,
tachi govai di; punn zor tor Hanv sarkem uloilam, kiteak, mhonn tum
Mhaka martai?" 24 Tednam Anasan Taka bandun, Kaifas Mha-Iadnikager
patthoilo.


==== Pedru Novean Jezuk Nakarta ====


25 Simanv Pedru azun thoi aslo ani xektalo. Tannim taka mhonnlem:
"Tum-i Tacheam xisantlo nhoi?" Tannem nam mhonnlem: "Hanv nhoi". 26
Porom-Iadnikachea eka chakran Pedruk mhonnlem: "Are! hanvem tuka
tache bori bagent polleunk nam re?" (Ho chakor Pedrun kan katorlolo
tacho soiro aslo). 27 Pedrun, anink ek pavtt nam mhonnlem, ani tednach
kombean sad ghalo.

==== Jezu Pilata Mukhar ====

[[File:What-is-truth02.jpg|thumb|left|Nikolai Ge "Christ and Pilatus" (What is truth?), 1890.]]


28 Sokall zatoch tannim Kaifasager thaun Jezuk nitixallent vhelo. Apunn
battonam zauncheak, punn apnnank Paskanchem jevonn korunk mellcheak,
te niti-xallent bhitor gelenant. 29 Dekhun Pilatan apunnuch tanche-xim
bhair ieun mhonnlem: "Hea mon'xacho tumi koslo guneanv kortat?" 30
Tannim taka zabab dilo: "Ho monis noxtto nhoi aslo zalear, ami taka
tuje-xim haddche nasleanv". 31 Pilatan tankam mhonnlem: "Tumi taka
vhorat ani tumche Somurti pormonnem tachi nit korat". Judevamnim aka
mhonnlem: "Konnacheruch mornachem formonn marunk amkam podvi
nam." 32 Apunn koso mortolo aslo, hache vixim jem Jezun sangun
dovorlelem tem khorem zauncheak oxem ghoddlem. 33 Pilat novean niti
xallent gelo ani Jezuk apoun tannem Taka mhonnlem: "Tum Judevancho
patxai?" 34 Jezun portipall kelo, "Hem tum tujech osttongim mhonntai vo
dusreamnim tuka Mhoje vixim oxem sanglam?" 35 Pilatan mhonnlem:
"Hanv Judev tor? Tujeach lokan ani Mha Iadnikamni tuka mhojea hatant
ghala; kitem kelai tor tuvem?" 36 Jezun portipall kelo: "Mhojem raj hea
sonvsarantlem nhoi; Mhojem raj hea sonvsarantlem zal'lem zalear, Hanv
Judevanchea hatant poddonam zauncheak Mhoje xipai zhuztele asle; punn
Mhojem raj hangasorlem nhoi." 37 Pilatan Taka mhonnlem: "Mhonntoch
patxai tum?" Jezun zabab dilo; "Hanv patxat mhonn tunvench sangleim.
Heach pasot Hanv zolmolam, heach pasot sonvsarant ailam: sotak govai
diuncheak. Jim konn sot manun gheunk toiar asat, tim Mhozo tallo
aikotat". 38 Pilatan Taka mhonnlem: "Sot mhonnge kitem?"

==== Jezuk Mornnachem Formonn Poddta ====


Oxem uloun, Pilatan novean Judevam sorxem bhair vochun tankam
mhonnlem: "Mhaka tacho kosloch guneanv mellonam. 39 Punn
Paskanchca somoiar tumche vinovnnek kan diun hanvem ekleak suttka
diunchi mhonn tumchi chal asa; Judevanchea Patxaiak hanvem suttka dil'li
tumkam zai?" 40 Tannim porot bob marun mhonnlem: - "Haka nhoi,
Barabasak sôdd!" (Barabas mhollear ek pundd aslo.)

[[File:P52 verso.jpg|thumb|P52, an ancient papyrus inscribed with John 18:37-38]]

== Chapter 19 ==

[[File:Christ Carrying the Cross 1580.jpg|thumb|Christ Carrying the Cross 1580]]

19:1 Tednam Pilatan
Jezuk dhorun Tacher jerbond marunk laile. 2 Xipaiamni kanntteancho ek
mukutt vinnlo, ani Tachea mathear ghalo, ani Taka ek zambllem anglem
nesoilem; 3 te Tache-xim ieun mhonntale: "Noman, Judevanchea patxaia,"
ani Tacher thapttam martale. 4 Novean bhair ieun Pilatan tankam
mhonnlem: "Polleiat, tacho mhaka kosloch guneanv mellonam mhonn
tumkam kollon ieuncheak hanv Taka bhair haddtam". 5 Jezu to
kantteancho mukutt ani tem zambllem anglem ghalun, aslo tosoch bhair
ailo. Pilatan tankam mhonnlem: "Polleiat, ho asa tumcho monis!" 6 Taka
dekhlo tednam Porom'-Iadnikamni ani chovkidaramni bob marli: "Taka
khursar mar! Taka khursar mar!" Pilatan tankam mhonnlem: "Tumich taka
vhorat ani khursar marat, mhaka tacho kosloch guneanv mellonam". 7
Judevamni taka portipall kelo: "Amkam amchem Xastr asa, ani tea Xastra
pormonnem taka moronn favo, karann to apunn Devacho Put mhonnta". 8
Him utram aikolim tednam, Pilat odik bhielo. 9 Porot niti-xallent vochun
tannem vhicharlem: "Tum khoicho?" Punn Jezun taka zap dilinam. 10 Tea
pasot Pilatan Taka mhonnlem: "Tum mhoje kodde uloinai? Tuka soddunk
ani tuka khursar marunk mhaka podvi asa mhonn tum noklloi?" 11 Jezun
taka portipall kelo: "Ti tuka voir thaun diunk nasli zalear, Mhojer tuka
koslich podvi aschi nasli; hea pasot zannem Mhaka tujea hatant dila, taka
odik vhoddlo guneanv asa". 12 He ghoddie meren Piht Taka soddunk
sodtalo, punn Judevamni bob marli: "Hea mon'xak soddxi zalear, tum
Sezaracho ixtt nhoi; apunn patxai mhonnta to monis Sezaracho dusman".
13 Pilatan him utram aikolim tednam tannem Jezuk bhair haddlo ani
Chirebondj mhonnta te suvater Hebrev bhaxen Gabbatha, apunn nitt sodrer
boslo. 14 To dis Paskanche toiarecho dis aslo; sumar donpar zal'lo. Pilatan
Judevank mhonnlem: "Polleiat, ho asa tumcho patxai!" 15 Te arddunk
lagle: "Taka nanch kor, taka nanch kor, taka khursar mar!" Pilatan tankam
mhonnlem: "Tumchea patxaiak hanv khursar marum?" Porom'-
Iadnikamnim zabab dilo: "Sezara bogor amkam patxai nam". 16 Tednam
Taka khursar marcheak tannem tanchea tabeant kelo.

[[File:Munkácsy Ecce Homo part.JPG|thumb|left|Munkácsy Ecce Homo part]]


==== Jezuk Khursar Khillaitat ====

[[File:SVouet.jpg|thumb|Jezuk Nikhipitat(1622) by Simon Vouet; Church of Jesus, Genoa]]

Tannim Jezuk dhorun vhelo. 17 Ani to Aplo khuris gheun Kortteachea
mhonnlelea zagear vochunk gelo: hea zageachem nanv Hebrev bhaxen
Golgotha. 18 Thoi Taka ani Tache borobor anink dogank tannim khursar
khillaile: Jezuk modem ani team dogank Tache e-eke kuxik. 19 Pilatan ek
namlekh boroilo ani to khursa voir ghalo; tacher oxem boroilelera aslem:
"Jezu Nazaretkar Judevancho Patxai". 20 Jezuk khursar marlo ti svat xara
lagim asli dekhun, zaiteam Judevamni ho namlekh vachlo; to Hebrev,
Latin ani Greg bhasamni boroilo. 21 Tednam Judevamcheam Porom-
Iadnikamni Pilatak mhonnlem: "Judevancho Patxai mhonn boroum naka.
Funn ho monis apunn Judevancho Patxai mhonntalo mhonn boroi". 22
Pilatan zabab dilo: "Hanvem boroilem tem boroilem". 23 Jezuk khursar
khillaitoch, xipaiamni Tachim angvostram ghetlim ani tanche char vantte
kele, dor xipaiak ek vantto. Toxench Tachem anglem ghetlem. Angleak
xivonn nasli tem voir-san sokol eksarkem vinnlelem; 24 hea pasot tannim
ekamekak mhonnlem: "Amim tem pinzchem nhoi, punn sorti ghalun tem
konnak poddta tem polleum-ia". He porim Povitr Pustokantlim him utram
ghoddon ailim: "Tannim mhojim angvostram apnnam modem vanttlim ani
mhojea angleacher sorti galeo". Oxem xipaiamnim kelem. 25 Jezuchea
khursa-xim Tachi avoi, Tache avoichi bhoinn Kleofasachi potinn Maria,
ani Magdalachi Maria, heo ubeo asleo. 26 Aple avoik ani tiche kuxik
aslelea mogachea xisak polleun, Jezun avoik mhonnlem: "Ostore, ho tuzo
put!" 27 Uprant xisak mhonnlem: "Hi tuji avoi!" Ani tea vellar thaun xisan
tika apnnachi mhonn ghetli.

==== Jezuchem Moronn ====

28 Hea uprant sogllem sompadlem mhonn zanno zaun, Povitr Pustok
sopurnnaien khorem zauncheak, Jezun mhonnlem: "Mhaka tan laglea". 29
Xirkean bhorlelem donddul thoi aslem; tannim xirkean buddoilelem ek
alombem boddiek laun, Tachea tondda-xim pavoilem. 30 Xirko chaklo
tednam, Jezun mhonnlem: "Sompadlem." Ani tokli bagaun Tannem prann
soddlo.

==== Xipai Jezuchi Kus Vidhta ====


31 To toiarecho dis aslo, ani kherit dobajeacho Son'var lagim paulolo.
Dekhun, Son'vara disa moddjm khursar uronam zauncheak, tanche pai
moddche ani tanchim moddim kaddun vhorchim mhonn, Judevamnim
Pilata kodde maglem. 32 Xipai aile ani Jezu borobor khursar
marleleanche, poileache toxech dusreache-i, tannim pai moddle; 33 punn
Jezu-xim pautoch. To melo mhonn polleun tannim Tache pai moddlenant.
34 Punn eka xipaian ek bhalo gheun Tachi kus vidhli, ani rokddench rogot
ani udok vhanvlem, 35 Zannem hem pollelem tannench hi govai dilea,
tumi-i visvas dhorcheak: tachi govai khori ani apunn sot uloita mhonn To
zanno' 36 Povitr Pustok oxem mhonnta; "Tachem ek-punn add
moddehenant": hem utor khorem zauncheak, heo vostu ghoddleo. 37
Povitr Pustok oxem-i mhonnta: "Aspas vidhleleak tim polletelim".

==== Jezuk Nikhipitat ====

[[File:Caravaggio - La Deposizione di Cristo.jpg|thumb|left|The Entombment of Christ by Caravaggio.]]


38 Hache uprant, Arimateiacho Juze, Jezucho xis, punn Judevanche
bhirantin guptim raulolo, hannem Jezuchi kudd kaddun vhorunk Pilata
kodde maglem. Pilatan rojea dili. Tannem ieun Jezuchi kudd kaddun vheli.
39 Ani Nikodem, Jezu-xim poilim ratcho ailolo to, sumar xembhor rat
gondhrosachi ani musambhorachi misollnni gheun ailo. 40 Tannim Jezuchi
kudd ghetli, ani Judevanche nikhipinneache riti pormonnem, pormoll laun
ti oiimnim ghuttlaili. 41 Taka khursar marlolo te svater ek bag asli, ani te
bagen azun konnak ghalunk naslo tosli ek novi somadhi asli. 42 To
Judevancho toiarecho dis aslo ani ti somadhi laginch asli dekhun, tannim
Jezuk thoi ghalo.

==20.   Riti Somadhi ==

[[File:5267-20080122-jerusalem-tomb-of-jesus.jpg|thumb|5267-20080122-jerusalem-tomb-of-jesus]]

20:1 Satolleachea poilea disa, Magdalachi Maria bhov sokallim, azun
kallok astanam, fondda-xim aili. Tinnem somadhi veli fator kaddleli
dekhli. 2 Mhonnun, Simanv Pedru ani Jezu mog kortalo to dusro xis asle
thoi dhanvun vochun, tinnem mhonnlem: "Somiak somadhintlo kaddun
vhela ani Taka khoi ghala tem ami nokllonv". 3 Dekhun Pedru tea dusrea
xisa bori bhair sorlo ani somadhi-xim gelo. 4 Te dog-ui dhanvunk lagle,
punn to dusro xis Pedru poros vegim dhanvlo ani somadhi-xim poilo
paulo; 5 ani voddov ghalun, tannem zomnir asleleo oli dekhleo, punn to
bhitor gelonam. 6 Tednam tache pattlean Simanv Pedru paulo ani
somadhint bhitor gelo; thoi zomnir oli asleo teo tannem dekhleo, 7 ani
Tache tokler ghal'lo to rumal, olim sorxim nhoi, punn kuxin kovoll'lolo. 8
Tednam somadhi-xim poilo paulolo to-i xis bhitor sorlo, ani tannem
dekhlem ani visvas dhorlo. 9 Povitr Pustoka pormonnem To meleleantlo
jivont zaunk zai aslo mhonn te azun nokllo asle. 10 Uprant xis ghora
portole.


==== Jezu Magdalache Mariek Dixtti Poddta ====
[[File:Noel-coypel-the-resurrection-of-christ-1700.jpg|thumb|left|Noel-coypel-the-resurrection-of-christ-1700]]

[[File:Hans Holbein d. J. - Noli me Tangere (detail) - WGA11503.jpg|thumb|Jesus represented as telling Mary not to touch him, by Hans Holbein the Younger.]]

11 Punn Maria somadhi lagim roddot rauli, ani roddtnnam voddov ghalun
somadhint polle zalear, 12 dhovim angavlim neslele dog devdut tinnem
dekhle: zoi Jezuchi kudd dovorleli, thoi te bosun asle, eklo tokle vatten ani
dusro paiam vatten. 13 Hannim tika mhonnlem: "Bai, tum kiteak roddtai?"
Tinnem tankam mhonnlem: "Kiteak mhojea Somiak kaddun vhelo ani
Taka khoi ghalo to hanv nokllom". 14 Oxem mhonnun tinnem patt voll'li
ani Jezuk thoi aslo to dekhlo, punn To Jezu mhonn tinnem Taka ollkhunk
nam. 15 Jezun tika mhonnlem: "Bai, tum kiteak roddtai? konnak sodtai
tum?" To mali mhonn chintun, tinnem Taka mhonnlem: "Saiba, tunvem
kaddun vhelai zalear, Taka khoi ghalai to mhaka sang, ani hanv Taka
kaddun shortelim". 16 Jezun tika mhonnlem: "Marie!" Tinnem vollon Taka
mhonnlem: "Raboni!" (mhonnge "Guruji"). 17 Jezun tika mhonnlem:
"Mhaka dhorun raum naka! Hanv azun Bapa sorxim choddunk nam; punn
Mhojeam bhavam-xim voch ani tankam oxem sang: Mhojea Bapa ani
tumchea Bapa-xim, Mhojea Deva ani tumchea Deva-xim Hanv choddun
vetam". 18 Maria Magdalen geli ani tinnem Somiak pollela ani Tannem
apnnak oxem-oxem sanglam mhonn tinnem xisank kolloilem.

==== Jezu Xisank Dixtti Poddta ====

[[File:Turin plasch.jpg|thumb|left|Secondo Pia's 1898 negative of the image on the Shroud of Turin has an appearance suggesting a positive image. It is used as part of the devotion to the Holy Face of Jesus.Turin plasch]]

19 Tech sanje, mhonnge satolleachea poilea disa, xis zomlele asle
thoichim daram Judevanche bhirantin bond korun dovorlelim; Jezu bhitor
sorlo ani tanche modem ubo raulo. Tannem tankam mhonnlem: "Xanti
tumkam!" 20 Hem mhonnun Tannem tankam Aple hat ani Apli kus
dakhoilim. Somiak polleun xis khuxal zale. 21 Novean Jezun tankam
mhonnlem: "Xanti tumkam! Zoso Bapan Mhaka patthoila, tosoch Hanv
tumkam patthoitam". 22 Oxem uloun Tannem tancher svas soddlo ani
tankam mhonnlem: "Povitr Atmo gheiat. 23 Zanchim patkam tumi
bogxixat tim tankam bogsotelim, ani zanchim patkam tumi bogxinam
zaxat tim tankam bogsochim nant."

==== Jezu ani Tomas ====


[[File:Caravaggio - The Incredulity of Saint Thomas.jpg|thumb|Caravaggio - The Incredulity of Saint Thomas]]

24 Jezu ailo tednam baram modlo eklo, Zonvllo mhonnlolo Tomas, tanche
borobor naslo. 25 Dekhun dusream xisamnim taka mhonnlem: "Amim
Somiak pollela". Punn tannem tankam mhonnlem: "Tacheam hatancher
hanvem khilleanchi khunna pollelea xivai, ani khilleanche svater mhojem
bott ghalea bogor, ani mhozo hat Tache kuxint ghalinam zain zalear, hanv
sotman'cheak nam". 26 Atth disam uprant, xis novean ghorant asle, ani
tanche bori Tomas. Daram bond astanam Jezu bhitor ailo ani tanche
modem ubo raun, Tanneam mhonnlem: "Xanti tumkam!" 27 Uprant
tannem Tomasak mhonnlem: "Tujem bott hanga ghal: polle Mhoje hat;
tuzo hat lagim hadd ani Mhoje kusint ghal; hea fuddem anink dubhav
dhorum naka punn bhavart dhor". 28 Tomasan Taka zap diun mhonnlem:
"Mhojea Somia ani Mhojea Deva!" 29 Jezun taka mhonnlem: "Mhaka
polleloi mhonn, visvas dhorloi; pollenastanam visvas dhortat tim khorench
subhagi".

==== Hea Pustokacho Hetu ====


30 Anink zaiteo khunna Jezun xisam hujir keleo teo hea pustokar boroun
dovrunk nant; 31 punn Jezu mhollear Krist Devacho Put mhonn tumim
visvas dhorcheak ani visvas dhorun Tachê vorvim tumkam jivit mellcheak,
heo vostu boroun dovorleat.

== 21.  Jezu Sat Xisank Dixtti Poddta ==


21:1 Tea uprant, Tiberiasachea Doria-xim Jezu dixtti poddlo; he porim To
dixtti poddlo. 2 Simanv Pedru, Zonvllo mhonnlolo Tomas, Galileiantlea
Kanacho Natanael Zebedevache put, ani Tacheam xisam modle anink dog
ektthai asle. 3 Simanv Pedrun tankam mhonnlem: "Hanv maslli marunk
vetam". Tannim taka mhonnlem: "Ami-i tuje borobor ietanv". Te gele ani
hoddeant choddle; punn te rati tankam kaich mell'lemnam. 4 Sokallim
Jezun veller ubo aslo; to Jezu mhonn xisank kol'lemnam. 5 Jezun tankam
mhonnlem: "Ixttamnno, maslli kitem tori poddlea mum?" Tannim Taka
zabab dilo: "Kaich nam". 6 Tannem tankam sanglem: "Hoddeache uzve
vatten ramponn ghalat ani tumkam nistem poddtelem". Tannim ramponn
ghali, ani maslli ekdom' chodd poddli dekhun, tanchean ti oddun haddunk
zainam zali. 7 Jezu mog kori tea xisan Pedruk mhonnlem: "To Somi!" To
Somi mhonn aikun, Simanv Pedrun aplem anglem penkttak bandlem kiteak
tachea angak kainch naslem, ani tannem doriant uddki marli. 8 Punn,
masllen bhorleli ramponn oddit—oddit her xis aile; te toddik laginch asle
sumar deddxem hat bhair. 9 Te veller paule tednam, tannim, thoi unddo
dekhlo ani kollxeanchea ujear dovorleli maslli. 10 Jezun tankam
mhonnlem: "Tumim atam dhorlea tantli thoddi maslli hanga haddat." 11
Hoddear choddun Simanv Pedrun ramponn veller oddun haddli. Ti ekxem
trepon'n vhoddleam nisteamnim bhorleli asli; ani itleo vhodd maslleo
astanam-i, ramponn pinzlinam. 12 Jezun tankam mhonnlem: "Nosteak
ieiat". Tum konn gai mhonn vicharunk nosteak bosleleantlea konnakuch
kalliz zalemnam; To Somi mhonn te zanno asle. 13 Tednam Jezun fuddem
sorun unddo ghetlo ani tankam dilo; toxench maslli-i dili. 14 Meleleantlo
jivont zalea uprant Jezu xisank dixtt poddlo ti hi tisri pavtt.


==== Mogache Ucharnne Uprant Mogachi Zutti ====


15 Nosto zatoch Jezun Simanv Pedruk mhonnlem:  "Simanv,
Juanvachea puta, hanche poros tum Mhozo odik mog kortai?" Tannem
Taka mhonnlem: "Hoi Saiba, hanv Tuzo mog kortam mhonn Tum zannoi!.
Jezun taka mhonnlem: "Mhojim menddram rakh" 16 Dusre pavtti Tannem
taka vicharlem: "Simanv, Juanvachea puta, tum Mhozo mog kortai?"
Tannem Taka zabab dilo: "Hoi, Saiba, hanv Tuzo mog kortam mhonn Tum
zannoi". Jezun taka mhonnlem: "Mhojim menddram rakh". 17 Tannem
taka tisre pavtti vicharlem: "Simanv, Juanvachea puta, tum Mhozo mog
kortai?" "Tum Mhozo mog kortai?" oxem apnnak tisre pavtt vicharlem
dekhun Pedruk khont zali, ani tannem portipall kelo: "Saiba, Tum soglem
zannoi; hanv Tuzo mog kortam mhonn Tum zannoi". Jezun taka
mhonnlem: "Mhojeo xellio rakh. 18 Hanv tuka sot sangtam, tum lhan asloi
tednam, tujea penkttak andtaloi ani tuka zai thoi tum vetaloi, punn tum
mhataro zatoch tuje hat vistartoloi ani dusro konn tujea penkttak bandtolo
ani tuka naka thoi vhortolo". 19 Koslea mornna vorvim to Devak mhoima
ditolo aslo tem dakhounk Jezun toxem mhonnlem. Tea uprant mhonnlem:
"Mhojea pattlean ie".

==== Jezu ani Mogacho Xis ====


20 Pedru voll'lo ani Jezucho mogacho xis apnna pattlean ietalo to tannem
dekhlo; heach xisan rat-jevnnar Jezuchea horddeak tenkun Taka
mhonnlelem: "Saiba, Tuzo ghat ghetolo to konn?" 21 Taka dekhlo tednam,
Pedrun Jezuk mhonnlem: "Somia, hachem kitem?" 22 Jezun taka
mhonnlem: "Hanv ieum-sor to raulolo Mhaka zai zalear, tuka kiteak
poddlam? Tum Mhojê pattlean ie". 23 Ho xis morchonam mhonn bhavam
modem khobor zali; punn "to morchonam" oxem Jezun Pedruk
mhonnlemnam, bogor "Hanv ieum-sor to raulolo Mhaka zai zalear, tuka
kiteak poddlam?" 24 Hoch xis heam vostunchi govai dita: tannench heo
vostu boroun dovorleat: ani tachi govai khori mhonn ami zannonv.


==== Sompadni ====

[[File:Jesus ascending to heaven.jpg|thumb|Jesus ascending to heaven]]
[[File:5035-20080122-jerusalem-mt-olives-ascension-edicule.jpg|thumb|left|jerusalem-mt-olives-ascension-edicule]]

25 Jezun kel'leo anink-ui zaiteo vostu asat; teo soglleo ekan-ek boroun
dovorleleo zalear, borounk poddtelim aslim tim pustokam dovrunk,
sonvsar legun pauncho naslo mhonn mhaka dista.

== Polleiat ==


[http://www.usccb.org/bible/scripture.cfm?bk=John&ch= Gospel of John ]

[https://en.wikipedia.org/wiki/Gospel_of_John Gospel_of_John, wikipedia]

[[Category:Novea  Korarachim Pustokam (New Testament Books)]]

[[Category:Devachem Utor]]
